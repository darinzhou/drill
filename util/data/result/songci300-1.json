[
    {
        "author": "赵佶", 
        "content": "裁翦冰绡，\n轻叠数重，\n淡著燕脂匀注。\n新样靓妆，\n艷溢香融，\n羞杀蕊珠宫女。\n易得凋零，\n更多少、无情风雨。\n愁苦，\n问院落凄凉，\n几番春暮？\n凭寄离恨重重，\n者双燕何曾，\n会人言语？\n天遥地远，\n万水千山，\n知他故宫何处？\n怎不思量？\n除梦里有时曾去。\n无据，\n和梦也新来不做。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "宴山亭"
    }, 
    {
        "author": "钱惟演", 
        "content": "城上风光莺语乱，\n城下烟波春拍岸。\n绿杨芳草几时休？\n泪眼愁肠先已断。\n情怀渐觉成衰晚，\n鸞镜朱颜惊暗换。\n昔年多病厌芳尊，\n今日芳尊惟恐浅。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "木兰花"
    }, 
    {
        "author": "范仲淹", 
        "content": "碧云天，\n黄叶地，\n秋色连波，\n波上寒烟翠。\n山映斜阳天接水，\n芳草无情，\n更在斜阳外。\n黯乡魂，\n追旅思，\n夜夜除非，\n好梦留人睡。\n明月楼高休独倚，\n酒入愁肠，\n化作相思泪。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "苏幕遮"
    }, 
    {
        "author": "范仲淹", 
        "content": "纷纷堕叶飘香砌，\n夜寂静，\n寒声碎。\n真珠帘卷玉楼空，\n天淡银河垂地。\n年年今夜，\n月华如练，\n长是人千里。\n愁肠已断无由醉，\n酒未到，\n先成泪。\n残灯明灭枕头欹，\n谙尽孤眠滋味。\n都来此事，\n眉间心上，\n无计相回避。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "御街行"
    }, 
    {
        "author": "张先", 
        "content": "数声鶗鴃，\n又报芳菲歇。\n惜春更选残红折，\n雨轻风色暴，\n梅子青时节。\n永丰柳，\n无人尽日花飞雪。\n莫把么弦拨，\n怨极弦能说。\n天不老，\n情难绝，\n心似双丝网，\n中有千千结。\n夜过也，\n东窗未白孤灯灭。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "千秋岁"
    }, 
    {
        "author": "张先", 
        "content": "哀筝一弄《湘江曲》，\n声声写尽湘波绿。\n纤指十三弦，\n细将幽恨传。\n当筵秋水慢，\n玉柱斜飞雁。\n弹到断肠时，\n春山眉黛低。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "菩萨蛮"
    }, 
    {
        "author": "张先", 
        "content": "双蝶绣罗裙，\n东池宴初相见。\n朱粉不深匀，\n闲花淡淡春。\n细看诸处好，\n人人道柳腰身。\n昨日乱山昏，\n来时衣上云。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "醉垂鞭"
    }, 
    {
        "author": "张先", 
        "content": "伤高怀远几时穷？\n无物似情浓。\n离愁正引千丝乱，\n更东陌、飞絮濛濛。\n嘶骑渐遥，\n征尘不断，\n何处认郎踪？\n双鸳池沼水溶溶，\n南北小桡通。\n梯横画阁黄昏后，\n又还是、斜月帘栊。\n沉恨细思，\n不如桃杏，\n犹解嫁东风。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "一丛花"
    }, 
    {
        "author": "张先", 
        "content": "《水调》数声持酒听，\n午醉醒来愁未醒。\n送春春去几时回？\n临晚镜，\n伤流景，\n往事后期空记省。\n沙上并禽池上暝，\n云破月来花弄影。\n重重帘幕密遮灯，\n风不定，\n人初静，\n明日落红应满径。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "天仙子"
    }, 
    {
        "author": "张先", 
        "content": "乍暖还轻冷，\n风雨晚来方定。\n庭轩寂寞近清明，\n残花中酒，\n又是去年病。\n楼头画角风吹醒，\n入夜重门静。\n那堪更被明月，\n隔墙送过秋千影。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "青门引"
    }, 
    {
        "author": "晏殊", 
        "content": "一曲新词酒一杯，\n去年天气旧池台，\n夕阳西下几时回？\n无可奈何花落去，\n似曾相识燕归来，\n小园香径独徘徊。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "浣溪沙"
    }, 
    {
        "author": "晏殊", 
        "content": "一向年光有限身，\n等閒离別易消魂，\n酒筵歌席莫辞频。\n满目山河空念远，\n落花风雨更伤春，\n不如怜取眼前人。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "浣溪沙"
    }, 
    {
        "author": "晏殊", 
        "content": "红笺小字，\n说尽平生意，\n鸿雁在云鱼在水，\n惆怅此情难寄。\n斜阳独倚西楼，\n遥山恰对帘钩。\n人面不知何处，\n绿波依旧东流。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "清平乐"
    }, 
    {
        "author": "晏殊", 
        "content": "金风细细，\n叶叶梧桐坠。\n绿酒初尝人易醉，\n一枕小窗浓睡。\n紫薇朱槿花残，\n斜阳却照阑干。\n双燕欲归时节，\n银屏昨夜微寒。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "清平乐"
    }, 
    {
        "author": "晏殊", 
        "content": "燕鸿过后莺归去，\n细算浮生千万绪。\n长于春梦几多时，\n散似秋云无觅处。\n闻琴解佩神仙侣，\n挽断罗衣留不住。\n劝君莫作独醒人，\n烂醉花间应有数。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "木兰花"
    }, 
    {
        "author": "晏殊", 
        "content": "池塘水绿风微暖，\n记得玉真初见面。\n重头歌韵响琤琮，\n入破舞腰红乱旋。\n玉钩阑下香阶畔。\n醉后不知斜日晚。\n当时共我赏花人，\n点检如今无一半。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "木兰花"
    }, 
    {
        "author": "晏殊", 
        "content": "绿杨芳草长亭路，\n年少拋人容易去。\n楼头残梦五更钟，\n花底离愁三月雨。\n无情不似多情苦，\n一寸还成千万缕。\n天涯地角有穷时，\n只有相思无尽处。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "木兰花"
    }, 
    {
        "author": "晏殊", 
        "content": "祖席离歌，\n长亭別宴，\n香尘已隔犹回面。\n居人匹马映林嘶，\n行人去棹依波转。\n画阁魂消，\n高楼目断，\n斜阳只送平波远。\n无穷无尽是离愁，\n天涯地角寻思遍。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "踏莎行"
    }, 
    {
        "author": "晏殊", 
        "content": "小径红稀，\n芳郊绿遍，\n高台树色阴阴见。\n春风不解禁杨花，\n濛濛乱扑行人面。\n翠叶藏莺，\n朱帘隔燕，\n炉香静逐游丝转。\n一场愁梦酒醒时，\n斜阳却照深深院。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "踏莎行"
    }, 
    {
        "author": "晏殊", 
        "content": "六曲阑干偎碧树，\n杨柳风轻，\n展尽黄金缕。\n谁把钿筝移玉柱，\n穿帘海燕双飞去。\n满眼游丝兼落絮，\n红杏开时，\n一霎清明雨。\n浓睡觉来莺乱语，\n惊残好梦无寻处。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "蝶恋花"
    }, 
    {
        "author": "韩缜", 
        "content": "锁离愁连绵无际，\n来时陌上初燻，\n绣帏人念远，\n暗垂珠露，\n泣送征轮。\n长行长在眼，\n更重重、远水孤云。\n但望极楼高，\n尽日目断王孙。\n消魂，\n池塘別后，\n曾行处、绿妒轻裙。\n恁时携素手，\n乱花飞絮里，\n缓步香茵。\n朱颜空自改，\n向年年、芳意长新。\n遍绿野，\n嬉游醉眼，\n莫负青春。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "凤箫吟"
    }, 
    {
        "author": "宋祁", 
        "content": "东城渐觉风光好，\n縠皱波纹迎客棹。\n绿杨烟外晓云轻，\n红杏枝头春意闹。\n浮生长恨欢娱少，\n肯爱千金轻一笑？\n为君持酒劝斜阳，\n且向花间留晚照。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "木兰花"
    }, 
    {
        "author": "欧阳修", 
        "content": "群芳过后西湖好，\n狼籍残红，\n飞絮濛濛，\n垂柳阑干尽日风。\n笙歌散尽游人去，\n始觉春空，\n垂下帘栊，\n双燕归来细雨中。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "采桑子"
    }, 
    {
        "author": "欧阳修", 
        "content": "清晨帘幕卷轻霜，\n呵手试梅妆。\n都缘自有离恨，\n故画作远山长。\n思往事，\n惜流芳，\n易成伤。\n拟歌先敛，\n欲笑还颦，\n最断人肠。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "诉衷情"
    }, 
    {
        "author": "欧阳修", 
        "content": "候馆梅残，\n溪桥柳细，\n草薰风暖摇征辔。\n离愁渐远渐无穷，\n迢迢不断如春水。\n寸寸柔肠，\n盈盈粉泪，\n楼高莫近危阑倚。\n平芜尽处是春山，\n行人更在春山外。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "踏莎行"
    }, 
    {
        "author": "欧阳修", 
        "content": "庭院深深深几许？\n杨柳堆烟，\n帘幕无重数。\n玉勒雕鞍游冶处，\n楼高不见章台路。\n雨横风狂三月暮，\n门掩黄昏，\n无计留春住。\n泪眼问花花不语，\n乱红飞过秋千去。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "蝶恋花"
    }, 
    {
        "author": "欧阳修", 
        "content": "谁道閒情拋弃久？\n每到春来，\n惆怅还依旧。\n日日花前常病酒，\n不辞镜里朱颜瘦。\n河畔青芜堤上柳，\n为问新愁，\n何事年年有？\n独立小桥风满袖，\n平林新月人归后。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "蝶恋花"
    }, 
    {
        "author": "欧阳修", 
        "content": "几日行云何处去？\n忘了归来，\n不道春将暮。\n百草千花寒食路，\n香车系在谁家树？\n泪眼倚楼频独语，\n双燕来时，\n陌上相逢否？\n撩乱春愁如柳絮，\n依依梦里无寻处。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "蝶恋花"
    }, 
    {
        "author": "欧阳修", 
        "content": "別后不知君远近，\n触目凄凉多少闷！\n渐行渐远渐无书，\n水阔鱼沉何处问？\n夜深风竹敲秋韵，\n万叶千声皆是恨。\n故欹单枕梦中寻，\n梦又不成灯又烬。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "木兰花"
    }, 
    {
        "author": "欧阳修", 
        "content": "把酒祝东风，\n且共从容。\n垂杨紫陌洛城东，\n总是当时携手处，\n游遍芳丛。\n聚散苦匆匆，\n此恨无穷。\n今年花胜去年红，\n可惜明年花更好，\n知与谁同？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "浪淘沙"
    }, 
    {
        "author": "欧阳修", 
        "content": "一年春事都来几，\n早过了、三之二。\n绿暗红嫣浑可事，\n绿杨庭院，\n暖风帘幕，\n有个人憔悴。\n买花载酒长安市，\n又争似家山见桃李？\n不枉东风吹客泪，\n相思难表，\n梦魂无据，\n惟有归来是。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "青玉案"
    }, 
    {
        "author": "柳永", 
        "content": "陇首云飞，\n江边日晚，\n烟波满目凭阑久。\n一望关河萧索，\n千里清秋，\n忍凝眸。\n杳杳神京，\n盈盈仙子，\n別来锦字终难偶。\n断雁无凭，\n冉冉飞下汀洲，\n思悠悠。\n暗想当初，\n有多少、幽欢佳会；\n岂知聚散难期，\n翻成雨恨云愁。\n阻追游，\n每登山临水，\n惹起平生心事，\n一场消黯，\n永日无言，\n却下层楼。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "曲玉管"
    }, 
    {
        "author": "柳永", 
        "content": "寒蝉凄切，\n对长亭晚，\n骤雨初歇。\n都门帐饮无绪，\n留恋处、兰舟催发。\n执手相看泪眼，\n竟无语凝噎。\n念去去、千里烟波，\n暮霭沉沉楚天阔。\n多情自古伤离別，\n更那堪、冷落清秋节！\n今宵酒醒何处？\n杨柳岸、晓风残月。\n此去经年，\n应是良辰好景虚设。\n便纵有千种风情，\n更与何人说。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "雨霖铃"
    }, 
    {
        "author": "柳永", 
        "content": "伫倚危楼风细细，\n望极春愁，\n黯黯生天际。\n草色烟光残照里，\n无言谁会凭阑意？\n拟把疏狂图一醉，\n对酒当歌，\n强乐还无味。\n衣带渐宽终不悔。\n为伊消得人憔悴。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "蝶恋花"
    }, 
    {
        "author": "柳永", 
        "content": "月华收，\n云淡霜天曙。\n西征客、此时情苦。\n翠娥执手，\n送临歧、轧轧开朱户。\n千娇面、盈盈伫立，\n无言有泪，\n断肠争忍回顾？\n一叶兰舟，\n便恁急桨凌波去。\n贪行色、岂知离绪，\n万般方寸，\n但饮恨、脉脉同谁语？\n更回首、重城不见，\n寒江天外，\n隐隐两三烟树。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "采莲令"
    }, 
    {
        "author": "柳永", 
        "content": "梦觉透窗风一线，\n寒灯吹息。\n那堪酒醒，\n又闻空阶夜雨频滴。\n嗟因循、久作天涯客。\n负佳人、几许盟言，\n便忍把、从前欢会，\n陡顿翻成忧戚。\n愁极。\n再三追思，\n洞房深处，\n几度饮散歌阑，\n香暖鸳鸯被。\n岂暂时疏散，\n费伊心力，\n殢云尤雨，\n有万般千种，\n相怜相惜。\n恰到如今，\n天长漏永，\n无端自家疏隔。\n知何时、却拥秦云态？\n愿低帏昵枕，\n轻轻细说与，\n江乡夜夜，\n数寒更思忆。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "浪淘沙慢"
    }, 
    {
        "author": "柳永", 
        "content": "自春来、惨绿愁红，\n芳心是事可可。\n日上花梢，\n莺穿柳带，\n犹压香衾臥。\n暖酥消、腻云亸、终日厌厌倦梳裹。\n无那。\n恨薄情一去，\n音书无个。\n早知恁么，\n悔当初、不把雕鞍锁。\n向鸡窗，\n只与蛮笺象管，\n拘束教吟课。\n镇相随、莫拋躲，\n针线闲拈伴伊坐。\n和我，\n免使年少光阴虚过。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "定风波"
    }, 
    {
        "author": "柳永", 
        "content": "长安古道马迟迟，\n高柳乱蝉嘶。\n夕阳岛外，\n秋风原上，\n目断四天垂。\n归云一去无踪迹，\n何处是前期？\n狎兴生疏，\n酒徒萧索，\n不似去年时。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "少年游"
    }, 
    {
        "author": "柳永", 
        "content": "晚秋天，\n一霎微雨洒庭轩。\n槛菊萧疏，\n井梧零乱，\n惹残烟。\n凄然，\n望江关，\n飞云黯淡夕阳闲。\n当时宋玉悲感，\n向此临水与登山。\n远道迢递，\n行人凄楚，\n倦听陇水潺湲。\n正蝉吟败叶，\n蛩响衰草，\n相应喧喧。\n孤馆度日如年，\n风露渐变，\n悄悄至更阑。\n长天净，\n绛河清浅，\n皓月婵娟。\n思绵绵，\n夜永对景，\n那堪屈指暗想从前。\n未名未禄，\n绮陌红楼，\n往往经岁迁延。\n帝里风光好，\n当年少日，\n暮宴朝欢。\n况有狂朋怪侣，\n遇当歌对酒竟留连。\n別来迅景如梭，\n旧游似梦，\n烟水程何限？\n念利名、憔悴长萦绊，\n追往事、空惨愁颜。\n漏箭移，\n稍觉轻寒，\n渐呜咽、画角数声残。\n对闲窗畔，\n停灯向晓，\n抱影无眠。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "戚氏"
    }, 
    {
        "author": "柳永", 
        "content": "冻云黯淡天气，\n扁舟一叶，\n乘兴离江渚。\n度万壑千岩，\n越溪深处。\n怒涛渐息，\n樵风乍起，\n更闻商旅相呼。\n片帆高举，\n泛画鹢、翩翩过南浦。\n望中酒旆闪闪，\n一簇烟村，\n数行霜树。\n残日下、渔人鸣榔归去。\n败荷零落，\n衰杨掩映。\n岸边两两三三，\n浣纱游女，\n避行客、含羞笑相语。\n到此因念，\n绣阁轻拋，\n浪萍难驻。\n叹后约叮咛竟何据？\n惨离怀、空恨岁晚归期阻。\n凝泪眼、杳杳神京路，\n断鸿声远长天暮。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "夜半乐"
    }, 
    {
        "author": "柳永", 
        "content": "望处雨收云断，\n凭阑悄悄，\n目送秋光。\n晚景萧疏，\n堪动宋玉悲凉。\n水风轻、苹花渐老；\n月露冷、梧叶飘黄。\n遣情伤，\n故人何在？\n烟水茫茫。\n难忘。\n文期酒会，\n几孤风月，\n屡变星霜。\n海阔山遥，\n未知何处是潇湘？\n念双燕、难凭音信；\n指暮天、空识归航。\n黯相望，\n断鸿声里，\n立尽斜阳。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "玉蝴蝶"
    }, 
    {
        "author": "柳永", 
        "content": "对潇潇暮雨洒江天，\n一番洗清秋。\n渐霜风凄紧，\n关河冷落，\n残照当楼。\n是处红衰翠减，\n苒苒物华休。\n惟有长江水，\n无语东流。\n不忍登高临远，\n望故乡渺邈，\n归思难收。\n叹年来踪迹，\n何事苦淹留？\n想佳人、妆楼颙望，\n误几回、天际识归舟？\n争知我、倚阑干处，\n正恁凝愁。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "八声甘州"
    }, 
    {
        "author": "柳永", 
        "content": "一叶扁舟轻帆卷，\n暂泊楚江南岸。\n孤城暮角，\n引胡笳怨。\n水茫茫，\n平沙雁。\n旋惊散。\n烟敛寒林簇，\n画屏展，\n天际遥山小，\n黛眉浅。\n旧赏轻拋，\n到此成游宦。\n觉客程劳，\n年光晚。\n异乡风物，\n忍萧索，\n当愁眼。\n帝城赊，\n秦楼阻，\n旅魂乱。\n芳草连空阔，\n残照满，\n佳人无消息，\n断云远。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "迷神引"
    }, 
    {
        "author": "柳永", 
        "content": "登孤垒荒凉，\n危亭旷望，\n静临烟渚。\n对雌霓掛雨，\n雄风拂槛，\n微收烦暑。\n渐觉一叶惊秋，\n残蝉噪晚，\n素商时序。\n览景想前欢，\n指神京、非雾非烟深处。\n向此成追感，\n新愁易积，\n故人难聚。\n凭高尽日凝伫，\n赢得消魂无语。\n极目霁霭霏微，\n暝鸦零乱，\n萧索江城暮。\n南楼画角，\n又送残阳去。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "竹马子"
    }, 
    {
        "author": "王安石", 
        "content": "登临送目，\n正故国晚秋，\n天气初肃。\n千里澄江似练，\n翠峰如簇。\n归帆去棹残阳里，\n背西风，\n酒旗斜矗。\n彩舟云淡，\n星河鹭起，\n画图难足。\n念往昔、繁华竞逐，\n叹门外楼头，\n悲恨相续。\n千古凭高，\n对此漫嗟荣辱。\n六朝旧事随流水，\n但寒烟、芳草凝绿。\n至今商女，\n时时犹唱，\n《后庭》遗曲。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "桂枝香"
    }, 
    {
        "author": "王安石", 
        "content": "別馆寒砧，\n孤城画角，\n一派秋声入寥廓。\n东归燕从海上去，\n南来雁向沙头落。\n楚台风，\n庾楼月，\n宛如昨。\n无奈被些名利缚，\n无奈被他情担搁，\n可惜风流总闲却。\n当初漫留华表语，\n而今误我秦楼约。\n梦阑时，\n酒醒后，\n思量著。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "千秋岁引"
    }, 
    {
        "author": "王安国", 
        "content": "留春不住，\n费尽莺儿语。\n满地残红宫锦污，\n昨夜南园风雨。\n小怜初上琵琶，\n晓来思绕天涯。\n不肯画堂朱户，\n春风自在杨花。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "清平乐"
    }, 
    {
        "author": "晏几道", 
        "content": "梦后楼台高锁，\n酒醒帘幕低垂。\n去年春恨却来时，\n落花人独立，\n微雨燕双飞。\n记得小苹初见，\n两重心字罗衣。\n琵琶弦上说相思，\n当时明月在，\n曾照彩云归。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "临江仙"
    }, 
    {
        "author": "晏几道", 
        "content": "梦入江南烟水路，\n行尽江南，\n不与离人遇。\n睡里消魂无说处，\n觉来惆怅消魂误。\n欲尽此情书尺素，\n浮雁沉鱼，\n终了无凭据。\n却倚缓弦歌別绪，\n断肠移破秦筝柱。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "蝶恋花"
    }, 
    {
        "author": "晏几道", 
        "content": "醉別西楼醒不记，\n春梦秋云，\n聚散真容易。\n斜月半窗还少睡，\n画屏闲展吴山翠。\n衣上酒痕诗里字，\n点点行行，\n总是凄凉意。\n红烛自怜无好计，\n夜寒空替人垂泪。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "蝶恋花"
    }, 
    {
        "author": "晏几道", 
        "content": "彩袖殷勤捧玉锺，\n当年拚却醉颜红。\n舞低杨柳楼心月，\n歌尽桃花扇底风。\n从別后，\n忆相逢，\n几回魂梦与君同。\n今宵剩把银釭照，\n犹恐相逢是梦中。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "鹧鸪天"
    }, 
    {
        "author": "晏几道", 
        "content": "关山魂梦长，\n塞雁音书少。\n两鬓可怜青，\n只为相思老。\n归傍碧纱窗，\n说与人人道：真个別离难，\n不似相逢好。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "生查子"
    }, 
    {
        "author": "晏几道", 
        "content": "东风又作无情计，\n艷粉娇红吹满地。\n碧楼帘影不遮愁，\n还似去年今日意。\n谁知错管春残事，\n到处登临曾费泪。\n此时金盏直须深，\n看尽落花能几醉。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "木兰花"
    }, 
    {
        "author": "晏几道", 
        "content": "秋千院落重帘暮，\n彩笔闲来题绣户。\n墙头丹杏雨余花，\n门外绿杨风后絮。\n朝云信断知何处？\n应作襄王春梦去。\n紫骝认得旧游踪，\n嘶过画桥东畔路。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "木兰花"
    }, 
    {
        "author": "晏几道", 
        "content": "留人不住，\n醉解兰舟去。\n一棹碧涛春水路，\n过尽晓莺啼处。\n渡头杨柳青青。\n枝枝叶叶离情。\n此后锦书休寄，\n画楼云雨无凭。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "清平乐"
    }, 
    {
        "author": "晏几道", 
        "content": "旧香残粉似当初，\n人情恨不如。\n一春犹有数行书，\n秋来书更疏。\n衾凤冷，\n枕鸳孤，\n愁肠待酒舒。\n梦魂纵有也成虚，\n那堪和梦无。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "阮郎归"
    }, 
    {
        "author": "晏几道", 
        "content": "天边金掌露成霜，\n云随雁字长。\n绿杯红袖趁重阳，\n人情似故乡。\n兰佩紫，\n菊簪黄，\n殷勤理旧狂。\n欲将沉醉换悲凉，\n清歌莫断肠。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "阮郎归"
    }, 
    {
        "author": "晏几道", 
        "content": "绿阴春尽，\n飞絮绕香阁。\n晚来翠眉宫样，\n巧把远山学。\n一寸狂心未说，\n已向横波觉。\n画帘遮匝，\n新翻曲妙，\n暗许闲人带偷掐。\n前度书多隐语，\n意浅愁难答。\n昨夜诗有回文，\n韵险还慵押。\n都待笙歌散了，\n记取来时霎。\n不消红蜡，\n闲云归后，\n月在庭花旧阑角。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "六么令"
    }, 
    {
        "author": "晏几道", 
        "content": "街南绿树春饶絮，\n雪满游春路。\n树头花艷杂娇云，\n树底人家朱户。\n北楼闲上，\n疏帘高卷，\n直见街南树。\n阑干倚尽犹慵去，\n几度黄昏雨。\n晚春盘马踏青苔，\n曾傍绿阴深驻。\n落花犹在，\n香屏空掩，\n人面知何处？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "御街行"
    }, 
    {
        "author": "晏几道", 
        "content": "曲阑干外天如水，\n昨夜还曾倚。\n初将明月比佳期，\n长向月圆时候、望人归。\n罗衣著破前香在，\n旧意谁教改。\n一春离恨懒调弦。\n犹有两行闲泪、宝筝前。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "虞美人"
    }, 
    {
        "author": "晏几道", 
        "content": "画屏天畔，\n梦回依约，\n十洲云水。\n手拈红笺寄人书，\n写无限、伤春事。\n別浦高楼曾漫倚，\n对江南千里。\n楼下分流水声中，\n有当日、凭高泪。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "留春令"
    }, 
    {
        "author": "晏几道", 
        "content": "红叶黄花秋意晚，\n千里念行客。\n飞云过尽，\n归鸿无信，\n何处寄书得？\n泪弹不尽临窗滴，\n就砚旋研墨。\n渐写到別来，\n此情深处，\n红笺为无色。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "思远人"
    }, 
    {
        "author": "苏轼", 
        "content": "明月几时有，\n把酒问青天。\n不知天上宫阙，\n今夕是何年。\n我欲乘风归去，\n惟恐琼楼玉宇，\n高处不胜寒。\n起舞弄清影，\n何似在人间。\n转朱阁，\n低绮户，\n照无眠。\n不应有恨，\n何事长向別时圆？\n人有悲欢离合，\n月有阴晴圆缺，\n此事古难全。\n但愿人长久，\n千里共婵娟。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "水调歌头"
    }, 
    {
        "author": "苏轼", 
        "content": "似花还似非花，\n也无人惜从教坠。\n拋家傍路，\n思量却是，\n无情有思。\n萦损柔肠，\n困酣娇眼，\n欲开还闭。\n梦随风万里，\n寻郎去处，\n又还被莺呼起。\n不恨此花飞尽，\n恨西园、落红难缀。\n晓来雨过，\n遗踪何在？\n一池萍碎。\n春色三分，\n二分尘土，\n一分流水。\n细看来不是杨花，\n点点是离人泪。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "水龙吟"
    }, 
    {
        "author": "苏轼", 
        "content": "明月如霜，\n好风如水，\n清景无限。\n曲港跳鱼，\n圆荷泻露，\n寂寞无人见。\n紞如三鼓，\n铿然一叶，\n黯黯梦云惊断。\n夜茫茫、重寻无处，\n觉来小园行遍。\n天涯倦客，\n山中归路，\n望断故园心眼。\n燕子楼空，\n佳人何在？\n空锁楼中燕。\n古今如梦，\n何曾梦觉，\n但有旧欢新怨。\n异时对、黄楼夜景，\n为余浩叹。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "永遇乐"
    }, 
    {
        "author": "苏轼", 
        "content": "冰肌玉骨，\n自清凉无汗。\n水殿风来暗香满。\n绣帘开、一点明月窥人，\n人未寝，\n欹枕钗横鬓乱。\n起来携素手，\n庭户无声，\n时见疏星渡河汉。\n试问夜如何？\n夜已三更，\n金波淡、玉绳低转。\n但屈指、西风几时来，\n又不道流年、暗中偷换。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "洞仙歌"
    }, 
    {
        "author": "苏轼", 
        "content": "缺月掛疏桐，\n漏断人初静。\n谁见幽人独往来，\n缥缈孤鸿影。\n惊起却回头，\n有恨无人省。\n拣尽寒枝不肯栖，\n寂寞沙洲冷。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "卜算子"
    }, 
    {
        "author": "苏轼", 
        "content": "三年枕上吴中路，\n遣黄犬、随君去。\n若到松江呼小渡，\n莫惊鸳鹭，\n四桥尽是、老子经行处。\n辋川图上看春暮，\n常记高人右丞句。\n作个归期天定许，\n春衫犹是，\n小蛮针线，\n曾湿西湖雨。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "青玉案"
    }, 
    {
        "author": "苏轼", 
        "content": "夜饮东坡醒复醉，\n归来仿佛三更。\n家童鼻息已雷鸣，\n敲门都不应，\n倚杖听江声。\n长恨此身非我有，\n何时忘却营营。\n夜阑风静縠纹平，\n小舟从此逝，\n江海寄余生。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "临江仙"
    }, 
    {
        "author": "苏轼", 
        "content": "莫听穿林打叶声，\n何妨吟啸且徐行。\n竹杖芒鞋轻胜马，\n谁怕？\n一蓑烟雨任平生。\n料峭春风吹酒醒，\n微冷，\n山头斜照却相迎。\n回首向来萧瑟处，\n归去，\n也无风雨也无晴。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "定风波"
    }, 
    {
        "author": "苏轼", 
        "content": "十年生死两茫茫，\n不思量，\n自难忘。\n千里孤坟，\n无处话凄凉。\n纵使相逢应不识，\n尘满面、鬓如霜。\n夜来幽梦忽还乡，\n小轩窗，\n正梳妆。\n相顾无言，\n惟有泪千行。\n料得年年肠断处，\n明月夜、短松冈。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "江城子"
    }, 
    {
        "author": "苏轼", 
        "content": "乳燕飞华屋，\n悄无人、槐阴转午，\n晚凉新浴。\n手弄生绡白团扇，\n扇手一时似玉。\n渐困倚、孤眠清熟，\n帘外谁来推绣户？\n枉教人、梦断《瑶台曲》，\n又却是、风敲竹。\n石榴半吐红巾蹙，\n待浮花、浪蕊都尽，\n伴君幽独。\n秾艷一枝细看取，\n芳意千重似束。\n又恐被西风惊绿，\n若待得君来向此，\n花前对酒不忍触。\n共粉泪、两簌簌。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "贺新郎"
    }, 
    {
        "author": "秦观", 
        "content": "梅英疏淡，\n冰澌溶泄，\n东风暗换年华。\n金谷俊游，\n铜驼巷陌，\n新晴细履平沙。\n长记误随车，\n正絮翻蝶舞，\n芳思交加。\n柳下桃蹊，\n乱分春色到人家。\n西园夜饮鸣笳，\n有华灯碍月，\n飞盖妨花。\n兰苑未空，\n行人渐老，\n重来是事堪嗟。\n烟暝酒旗斜。\n但倚楼极目，\n时见栖鸦。\n无奈归心。\n暗随流水到天涯。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "望海潮"
    }, 
    {
        "author": "秦观", 
        "content": "倚危亭、恨如芳草，\n萋萋划尽还生。\n念柳外青骢別后，\n水边红袂分时，\n怆然暗惊。\n无端天与娉婷，\n夜月一帘幽梦，\n春风十里柔情。\n怎奈向、欢娱渐随流水，\n素弦声断，\n翠绡香减。\n那堪片片飞花弄晚，\n濛濛残雨笼晴。\n正销凝，\n黄鹂又啼数声。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "八六子"
    }, 
    {
        "author": "秦观", 
        "content": "山抹微云，\n天黏衰草，\n画角声断谯门。\n暂停征棹，\n聊共引离樽。\n多少蓬莱旧事，\n空回首、烟霭纷纷。\n斜阳外，\n寒鸦万点，\n流水绕孤村。\n销魂，\n当此际，\n香囊暗解，\n罗带轻分。\n漫赢得青楼，\n薄倖名存。\n此去何时见也？\n襟袖上、空惹啼痕。\n伤情处，\n高城望断，\n灯火已黄昏。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "满庭芳"
    }, 
    {
        "author": "秦观", 
        "content": "晓色云开，\n春随人意，\n骤雨才过还晴。\n古台芳榭，\n飞燕蹴红英。\n舞困榆钱自落，\n秋千外、绿水桥平。\n东风里，\n朱门映柳，\n低按小秦筝。\n多情，\n行乐处，\n珠钿翠盖，\n玉辔红缨。\n渐酒空金榼，\n花困蓬瀛。\n豆蔻梢头旧恨，\n十年梦，\n屈指堪惊。\n凭阑久，\n疏烟淡日，\n寂寞下芜城。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "满庭芳"
    }, 
    {
        "author": "秦观", 
        "content": "天涯旧恨，\n独自凄凉人不问。\n欲见回肠，\n断尽金炉小篆香。\n黛蛾长敛，\n任是春风吹不展。\n困倚危楼，\n过尽飞鸿字字愁。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "减字木兰花"
    }, 
    {
        "author": "秦观", 
        "content": "漠漠轻寒上小楼，\n晓阴无赖似穷秋，\n淡烟流水画屏幽。\n自在飞花轻似梦，\n无边丝雨细如愁，\n宝帘闲掛小银钩。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "浣溪沙"
    }, 
    {
        "author": "秦观", 
        "content": "湘天风雨破寒初，\n深沉庭院虚。\n丽谯吹罢小单于，\n迢迢清夜徂。\n乡梦断，\n旅魂孤，\n峥嵘岁又除。\n衡阳犹有雁传书，\n郴阳和雁无。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "阮郎归"
    }, 
    {
        "author": "晁元礼", 
        "content": "晚云收，\n淡天一片琉璃。\n烂银盘、来从海底，\n皓色千里澄辉。\n莹无尘、素娥淡伫，\n静可数、丹桂参差。\n玉露初零，\n金风未凜，\n一年无似此佳时。\n露坐久、疏莹时度，\n乌鹊正南飞。\n瑶台冷，\n栏干凭暖，\n欲下迟迟。\n念佳人、音尘別后，\n对此应解相思。\n最关情、漏声正永，\n暗断肠、花影偷移。\n料得来宵，\n清光未减，\n阴晴天气又争知。\n共凝恋、如今別后，\n还是隔年期。\n人强健，\n清樽素影，\n长愿相随。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "绿头鸭"
    }, 
    {
        "author": "赵令畤", 
        "content": "欲减罗衣寒未去，\n不卷珠帘，\n人在深深处。\n红杏枝头花几许？\n啼痕止恨清明雨。\n尽日沉烟香一缕，\n宿酒醒迟，\n恼破春情绪。\n飞燕又将归信误，\n小屏风上西江路。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "蝶恋花"
    }, 
    {
        "author": "赵令畤", 
        "content": "卷絮风头寒欲尽，\n坠粉飘香，\n日日红成阵。\n新酒又添残酒困，\n今春不减前春恨。\n蝶去莺飞无处问，\n隔水高楼，\n望断双鱼信。\n恼乱横波秋一寸，\n斜阳只与黄昏近。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "蝶恋花"
    }, 
    {
        "author": "赵令畤", 
        "content": "春风依旧，\n著意随堤柳。\n搓得鹅儿黄欲就，\n天气清明时候。\n去年紫陌青门，\n今霄雨魄云魂。\n断送一生憔悴，\n只消几个黄昏？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "清平乐"
    }, 
    {
        "author": "晁补之", 
        "content": "问春何苦匆匆，\n带风伴雨如驰骤。\n幽葩细萼，\n小园低槛，\n壅培未就。\n吹尽繁红，\n占春长久，\n不如垂柳。\n算春常不老，\n人愁春老，\n愁只是、人间有。\n春恨十常八九，\n忍轻孤、芳醪经口。\n那知自是、桃花结子，\n不因春瘦。\n世上功名，\n老来风味，\n春归时候。\n最多情犹有，\n樽前青眼，\n相逢依旧。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "水龙吟"
    }, 
    {
        "author": "晁补之", 
        "content": "无穷官柳，\n无情画舸，\n无根行客。\n南山尚相送，\n只高城人隔。\n罨画园林溪绀碧，\n算重来、尽成陈迹。\n刘郎鬓如此，\n况桃花颜色。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "忆少年"
    }, 
    {
        "author": "晁补之", 
        "content": "青烟冪处，\n碧海飞金镜。\n永夜闲阶臥桂影。\n露凉时，\n零乱多少寒螀，\n神京远，\n惟有蓝桥路近。\n水晶帘不下，\n云母屏开，\n冷浸佳人淡脂粉。\n待都将许多明，\n付与金樽，\n投晓共流霞倾尽。\n更携取胡床上南楼，\n看玉做人间，\n素秋千顷。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "洞仙歌"
    }, 
    {
        "author": "晁冲之", 
        "content": "忆昔西池池上饮，\n年年多少欢娱。\n別来不寄一行书，\n寻常相见了，\n犹道不如初。\n安稳锦衾今夜梦，\n月明好渡江湖。\n相思休问定何如？\n情知春去后，\n管得落花无。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "临江仙"
    }, 
    {
        "author": "舒亶", 
        "content": "芙蓉落尽天涵水，\n日暮沧波起。\n背飞双燕贴云寒，\n独向小楼东畔倚阑看。\n浮生只合樽前老，\n雪满长安道。\n故人早晚上高台，\n寄我江南春色一枝梅。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "虞美人"
    }, 
    {
        "author": "朱服", 
        "content": "小雨纤纤风细细，\n万家杨柳青烟里。\n恋树湿花飞不起，\n愁无际，\n和春付与东流水。\n九十光阴能有几？\n金龟解尽留无计。\n寄语东阳沽酒市，\n拚一醉，\n而今乐事他年泪。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "渔家傲"
    }, 
    {
        "author": "毛滂", 
        "content": "泪湿阑干花着露，\n愁到眉峰碧聚。\n此恨平分取，\n更无言语空相觑。\n断雨残云无意绪，\n寂寞朝朝暮暮。\n今夜山深处，\n断魂分付潮回去。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "惜分飞"
    }, 
    {
        "author": "陈克", 
        "content": "赤阑桥尽香街直，\n笼街细柳娇无力。\n金碧上青空，\n花晴帘影红。\n黄衫飞白马，\n日日青楼下。\n醉眼不逢人，\n午香吹暗尘。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "菩萨蛮"
    }, 
    {
        "author": "陈克", 
        "content": "绿芜墙绕青苔院，\n中庭日淡芭蕉卷。\n蝴蝶上阶飞，\n烘帘自在垂。\n玉钩双语燕，\n宝甃杨花转。\n几处簸钱声，\n绿窗春睡轻。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "菩萨蛮"
    }, 
    {
        "author": "李元膺", 
        "content": "雪云散尽，\n放晓晴庭院。\n杨柳於人便青眼。\n更风流多处，\n一点梅心，\n相映远，\n约略颦轻笑浅。\n一年春好处，\n不在浓芳，\n小艷疏香最娇软。\n到清明时候，\n百紫千红花正乱，\n已失春风一半。\n早占取、韶光共追游，\n但莫管春寒，\n醉红自暖。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "洞仙歌"
    }, 
    {
        "author": "时彥", 
        "content": "胡马嘶风，\n汉旗翻雪，\n彤云又吐，\n一竿残照。\n古木连空，\n乱山无数，\n行尽暮沙衰草。\n星斗横幽馆，\n夜无眠灯花空老。\n雾浓香鸭，\n冰凝泪烛，\n霜天难晓。\n长记小妆才了，\n一杯未尽，\n离怀多少。\n醉里秋波，\n梦中朝雨，\n都是醒时烦恼，\n料有牵情处，\n忍思量耳边曾道。\n甚时跃马归来，\n认得迎门轻笑。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "青门饮"
    }, 
    {
        "author": "李之仪", 
        "content": "残寒消尽，\n疏雨过、清明后。\n花径款余红，\n风沼萦新皱。\n乳燕穿庭户，\n飞絮沾襟袖。\n正佳时仍晚昼，\n著人滋味，\n真个浓如酒。\n频移带眼，\n空只恁厌厌瘦。\n不见又思量，\n见了还依旧。\n为问频相见，\n何似长相守？\n天不老，\n人未偶，\n且将此恨，\n分付庭前柳。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "谢池春"
    }, 
    {
        "author": "李之仪", 
        "content": "我住长江头，\n君住长江尾；\n日日思君不见君，\n共饮长江水。\n此水几时休？\n此恨何时已？\n只愿君心似我心，\n定不负相思意。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "卜算子"
    }, 
    {
        "author": "周邦彥", 
        "content": "章台路，\n还见褪粉梅梢，\n试花桃树。\n愔愔坊陌人家，\n定巢燕子，\n归来旧处。\n黯凝伫，\n因念个人痴小，\n乍窥门户。\n侵晨浅约宫黄，\n障风映袖，\n盈盈笑语。\n前度刘郎重到，\n访邻寻里，\n同时歌舞，\n惟有旧家秋娘，\n声价如故。\n吟笺赋笔，\n犹记燕台句。\n知谁伴，\n名园露饮，\n东城闲步？\n事与孤鸿去，\n探春尽是，\n伤离意绪。\n官柳低金缕，\n归骑晚、纤纤池塘飞雨。\n断肠院落，\n一帘风絮。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "瑞龙吟"
    }, 
    {
        "author": "周邦彥", 
        "content": "新绿小池塘，\n风帘动、碎影舞斜阳。\n羨金屋去来，\n旧时巢燕；\n土花缭绕，\n前度莓墙。\n绣阁里、凤帏深几许？\n听得理丝簧。\n欲说又休，\n虑乖芳信；\n未歌先噎，\n愁近清觞。\n遥知新妆了，\n开朱户、应自待月西厢。\n最苦梦魂，\n今宵不到伊行。\n问甚时说与，\n佳音密耗，\n寄将秦镜，\n偷换韩香？\n天便教人，\n霎时厮见何妨！", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "风流子"
    }, 
    {
        "author": "周邦彥", 
        "content": "柳阴直，\n烟里丝丝弄碧。\n隋堤上、曾见几番，\n拂水飘绵送行色。\n登临望故国，\n谁识、京华倦客。\n长亭路、年去岁来，\n应折柔条过千尺。\n闲寻旧踪迹，\n又酒趁哀弦，\n灯照离席，\n梨花榆火催寒食。\n愁一箭风快，\n半篙波暖，\n回头迢递便数驿，\n望人在天北。\n凄恻，\n恨堆积。\n渐別浦萦回，\n津堠岑寂，\n斜阳冉冉春无极。\n念月榭携手，\n露桥闻笛，\n沈思前事，\n似梦里、泪暗滴。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "兰陵王"
    }, 
    {
        "author": "周邦彥", 
        "content": "暗柳啼鸦，\n单衣伫立，\n小帘朱户。\n桐花半亩，\n静锁一庭愁雨。\n洒空阶、夜阑未休，\n故人剪烛西窗语。\n似楚江暝宿，\n风灯零乱，\n少年羁旅。\n迟暮，\n嬉游处。\n正店舍无烟，\n禁城百五。\n旗亭唤酒，\n付与高阳俦侣。\n想东园、桃李自春，\n小唇秀靥今在否？\n到归时、定有残英，\n待客携樽俎。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "琐寒窗"
    }, 
    {
        "author": "周邦彥", 
        "content": "正单衣试酒，\n怅客里、光阴虚掷。\n愿春暂留，\n春归如过翼，\n一去无迹。\n为问家何在？\n夜来风雨，\n葬楚宫倾国。\n钗钿堕处遗香泽，\n乱点桃蹊，\n轻翻柳陌。\n多情为谁追惜？\n但蜂媒蝶使，\n时叩窗槅。\n东园岑寂，\n渐朦胧暗碧，\n静绕珍丛底。\n成叹息：长条故惹行客，\n似牵衣待话，\n別情无极。\n残英小、强簪巾帻，\n终不似、一朵钗头颤袅，\n向人欹侧。\n漂流处、莫趁潮汐，\n恐断红、尚有相思字，\n何由见得？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "六丑"
    }, 
    {
        "author": "周邦彥", 
        "content": "河桥送人处，\n凉夜何其。\n斜月远、堕余辉，\n铜盘烛泪已流尽，\n霏霏凉露沾衣。\n相将散离会，\n探风前津鼓，\n树杪参旗。\n华骢会意，\n纵扬鞭、亦自行迟。\n迢递路回清野，\n人语渐无闻，\n空带愁归。\n何意重经前地，\n遗钿不见，\n斜径都迷。\n兔葵燕麦，\n向斜阳欲与人齐。\n但徘徊班草，\n欷歔酹酒，\n极望天西。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "夜飞鹊"
    }, 
    {
        "author": "周邦彥", 
        "content": "风老莺雏，\n雨肥梅子，\n午阴嘉树清圆。\n地卑山近，\n衣润费炉烟。\n人静乌鸢自乐，\n小桥外、新绿溅溅。\n凭栏久，\n黄芦苦竹，\n疑泛九江船。\n年年，\n如社燕，\n飘流瀚海，\n来寄修椽。\n且莫思身外，\n长近樽前。\n憔悴江南倦客，\n不堪听、急管繁弦。\n歌筵畔，\n先安枕簟，\n容我醉时眠。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "满庭芳"
    }, 
    {
        "author": "周邦彥", 
        "content": "水浴清蟾，\n叶喧凉吹，\n巷陌马声初断。\n闲依露井，\n笑扑流萤，\n惹破画罗轻扇。\n人静夜久凭阑，\n愁不归眠，\n立残更箭。\n叹年华一瞬，\n人今千里，\n梦沉书远。\n空见说鬓怯琼梳，\n容消金镜，\n渐懒趁时匀染。\n梅风地溽，\n虹雨苔滋，\n一架舞红都变。\n谁信无聊为伊，\n才减江淹，\n情伤荀倩。\n但明河影下，\n还看稀星数点。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "过秦楼"
    }, 
    {
        "author": "周邦彥", 
        "content": "粉墙低，\n梅花照眼，\n依然旧风味。\n露痕轻缀，\n疑净洗铅华，\n无限佳丽。\n去年胜赏曾孤倚，\n冰盘同燕喜。\n更可惜、雪中高树，\n香篝熏素被。\n今年对花最匆匆，\n相逢似有恨，\n依依愁悴。\n吟望久，\n青苔上，\n旋看飞坠。\n相将见、翠丸荐酒，\n人正在、空江烟浪里。\n但梦想、一枝潇洒，\n黄昏斜照水。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "花犯"
    }, 
    {
        "author": "周邦彥", 
        "content": "对宿烟收，\n春禽静，\n飞雨时鸣高屋。\n墙头青玉旆，\n洗铅霜都尽，\n嫩梢相触。\n润逼琴丝，\n寒侵枕障，\n虫网吹黏帘竹。\n邮亭无人处，\n听檐声不断，\n困眠初熟。\n奈愁极频惊，\n梦轻难记，\n自怜幽独。\n行人归意速，\n最先念、流潦妨车毂。\n怎奈向兰成憔悴，\n卫玠清羸，\n等闲时、易伤心目。\n未怪平阳客，\n双泪落、笛中哀曲。\n况萧索、青芜国，\n红糁铺地，\n门外荊桃如菽。\n夜游共谁秉烛？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "大酺"
    }, 
    {
        "author": "周邦彥", 
        "content": "风消焰蜡，\n露浥烘炉，\n花市光相射。\n桂华流瓦，\n纤云散、耿耿素娥欲下。\n衣裳淡雅，\n看楚女纤腰一把。\n箫鼓喧、人影参差，\n满路飘香麝。\n因念都城放夜，\n望千门如昼，\n嬉笑游冶。\n钿车罗帕，\n相逢处、自有暗尘随马。\n年光是也，\n惟只见、旧情衰谢。\n清漏移、飞盖归来，\n从舞休歌罢。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "解语花"
    }, 
    {
        "author": "周邦彥", 
        "content": "月皎惊乌栖不定，\n更漏将阑，\n轣辘牵金井。\n唤起两眸清炯炯，\n泪花落枕红绵泠。\n执手霜风吹鬓影，\n去意徊徨，\n別语愁难听。\n楼上阑干横斗柄，\n露寒人远鸡相应。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "蝶恋花"
    }, 
    {
        "author": "周邦彥", 
        "content": "怨怀无托，\n嗟情人断绝，\n信音辽邈。\n纵妙手、能解连环，\n似风散雨收，\n雾轻云薄。\n燕子楼空，\n暗尘锁、一床弦索。\n想移根换叶，\n尽是旧时，\n手种红药。\n汀洲渐生杜若，\n料舟依岸曲，\n人在天角。\n漫记得、当日音书，\n把闲语闲言，\n待总烧却。\n水驿春回，\n望寄我、江南梅萼。\n拚今生、对花对酒，\n为伊泪落。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "解连环"
    }, 
    {
        "author": "周邦彥", 
        "content": "夜色催更，\n清尘收露，\n小曲幽坊月暗。\n竹槛灯窗，\n识秋娘庭院。\n笑相遇，\n似觉琼枝玉树相倚，\n暖日明霞光烂。\n水盼兰情，\n总平生稀见。\n画图中，\n旧识春风面，\n谁知道、自到瑶台畔。\n眷恋雨润云温，\n苦惊风吹散。\n念荒寒、寄宿无人馆，\n重门闭，\n败壁秋虫叹。\n怎奈向、一缕相思，\n隔溪山不断。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "拜星月慢"
    }, 
    {
        "author": "周邦彥", 
        "content": "秋阴时晴渐向暝，\n变一庭凄冷。\n伫听寒声，\n云深无雁影。\n更深人去寂静。\n但照壁、孤灯相映。\n酒已都醒，\n如何消夜永？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "关河令"
    }, 
    {
        "author": "周邦彥", 
        "content": "上马人扶残醉，\n晓风吹未醒。\n映水曲、翠瓦朱檐，\n垂杨里、乍见津亭。\n当时曾题败壁，\n蛛丝罩、淡墨苔晕青。\n念去来、岁月如流，\n徘徊久、叹息愁思盈。\n去去倦寻路程，\n江陵旧事，\n何曾再问杨琼。\n旧曲凄清，\n敛愁黛、与谁听？\n樽前故人如在，\n想念我、最关情。\n何须渭城，\n歌声未尽处，\n先泪零。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "绮寮怨"
    }, 
    {
        "author": "周邦彥", 
        "content": "隋堤路，\n渐日晚、密霭生烟树。\n阴阴淡月笼沙，\n还宿河桥深处。\n无情画舸，\n都不管、烟波隔前浦。\n等行人、醉拥重衾，\n载将离恨归去。\n因思旧客京华，\n长偎傍疏林，\n小槛欢聚。\n冶叶倡条俱相识，\n仍惯见珠歌翠舞。\n如今向、渔村水驿，\n夜如岁、焚香独自语。\n有何人、念我无聊，\n梦魂凝想鸳侣。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "尉迟杯"
    }, 
    {
        "author": "周邦彥", 
        "content": "佳丽地，\n南朝盛事谁记？\n山围故国绕清江，\n髻鬟对起。\n怒涛寂寞打孤城，\n风樯遥度天际。\n断崖树，\n犹倒倚，\n莫愁艇子谁系？\n空余旧迹郁苍苍，\n雾沈半垒。\n夜深月过女墙来，\n伤心东望淮水。\n酒旗戏鼓甚处市？\n想依稀王谢邻里，\n燕子不知何世，\n向寻常巷陌人家相对，\n如说兴亡斜阳里。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "西河"
    }, 
    {
        "author": "周邦彥", 
        "content": "悄郊原带郭，\n行路永、客去车尘漠漠。\n斜阳映山落，\n敛余红犹恋，\n孤城栏角。\n凌波步弱，\n过短亭、何用素约。\n有流莺劝我，\n重解绣鞍，\n缓引春酌。\n不记归时早暮，\n上马谁扶，\n醒眠朱阁。\n惊飙动幕，\n扶残醉、绕红药。\n叹西园已是，\n花深无地，\n东风何事又恶？\n任流光过却，\n犹喜洞天自乐。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "瑞鹤仙"
    }, 
    {
        "author": "周邦彥", 
        "content": "昼阴重，\n霜凋岸草，\n雾隐城堞。\n南陌脂车待发，\n东门帐饮乍阕。\n正拂面、垂杨堪揽结，\n掩红泪、玉手亲折。\n念汉浦、离鸿去何许？\n经时信音绝。\n情切，\n望中地远天阔，\n向露冷、风清无人处，\n耿耿寒漏咽。\n嗟万事难忘，\n惟是轻別。\n翠樽未竭，\n凭断云、留取西楼残月。\n罗带光消纹衾叠，\n连环解、旧香顿歇；\n怨歌永、琼壺敲尽缺。\n恨春去、不与人期，\n弄夜色、空余满地梨花雪。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "浪淘沙慢"
    }, 
    {
        "author": "周邦彥", 
        "content": "条风布暖，\n霏雾弄晴，\n池塘遍满春色。\n正是夜堂无月，\n沉沉暗寒食。\n梁间燕，\n前社客。\n似笑我、闭门愁寂。\n乱花过、隔院芸香，\n满地狼借。\n长记那回时，\n邂逅相逢，\n郊外驻油壁。\n又见汉宫传烛，\n飞烟五侯宅。\n青青草，\n迷路陌。\n强载酒、细寻前迹。\n市桥远、柳下人家，\n独自相识。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "应天长"
    }, 
    {
        "author": "周邦彥", 
        "content": "叶下斜阳照水，\n卷轻浪、沉沉千里。\n桥上酸风射眸子，\n立多时，\n看黄昏灯火市。\n古屋寒窗底，\n听几片、井桐飞坠。\n不恋单衾再三起，\n有谁知，\n为萧娘书一纸？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "夜游宫"
    }, 
    {
        "author": "贺铸", 
        "content": "凌波不过横塘路，\n但目送、芳尘去。\n锦瑟华年谁与度？\n月桥花院，\n琐窗朱户，\n只有春知处。\n飞云冉冉蘅皋暮，\n彩笔新题断肠句。\n试问闲愁都几许？\n一川烟草，\n满城风絮，\n梅子黄时雨。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "青玉案"
    }, 
    {
        "author": "贺铸", 
        "content": "兰芷满汀洲，\n游丝横路。\n罗袜尘生步迎顾，\n整鬟颦黛，\n脉脉两情难语。\n细风吹柳絮、人南渡。\n回首旧游，\n山无重数。\n花底深、朱户何处？\n半黄梅子，\n向晚一帘疏雨。\n断魂分付与、春将去。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "感皇恩"
    }, 
    {
        "author": "贺铸", 
        "content": "淡妆多态，\n更的的、频回眄睐。\n便认得琴心先许，\n欲绾合欢双带。\n记画堂、风月逢迎，\n轻颦浅笑娇无奈。\n向睡鸭炉边，\n翔鸳屏里，\n羞把香罗暗解。\n自过了烧灯后，\n都不见踏青挑菜。\n几回凭双燕，\n丁宁深意，\n往来却恨重帘碍。\n约何时再，\n正春浓酒困，\n人闲昼永无聊赖。\n厌厌睡起，\n犹有花梢日在。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "薄倖"
    }, 
    {
        "author": "贺铸", 
        "content": "不信芳春厌老人，\n老人几度送余春，\n惜春行乐莫辞频。\n巧笑艷歌皆我意，\n恼花颠酒拚君瞋，\n物情惟有醉中真。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "浣溪沙"
    }, 
    {
        "author": "贺铸", 
        "content": "楼角初消一缕霞，\n淡黄杨柳暗栖鸦，\n玉人和月摘梅花。\n笑捻粉香归洞户，\n更垂帘幕擭窗纱，\n东风寒似夜来些。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "浣溪沙"
    }, 
    {
        "author": "贺铸", 
        "content": "薄雨收寒，\n斜照弄晴，\n春意空阔。\n长亭柳色才黄，\n倚马何人先折？\n烟横水漫，\n映带几点归鸿，\n平沙消尽龙荒雪。\n犹记出关来，\n恰如今时节。\n将发，\n画楼芳酒，\n红泪清歌，\n便成轻別。\n回首经年，\n杳杳音尘都绝。\n欲知方寸，\n共有几许新愁？\n芭蕉不展丁香结。\n憔悴一天涯，\n两厌厌风月。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "石州慢"
    }, 
    {
        "author": "贺铸", 
        "content": "几许伤春春复暮，\n杨柳清阴，\n偏碍游丝度。\n天际小山桃叶步，\n白苹花满湔裙处。\n竟日微吟长短句，\n帘影灯昏，\n心寄胡琴语。\n数点雨声风约住，\n朦胧淡月云来去。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "蝶恋花"
    }, 
    {
        "author": "贺铸", 
        "content": "牛渚天门险，\n限南北、七雄豪占。\n清雾敛，\n与闲人登览。\n待月上潮平波灩灩，\n塞管轻吹新《阿滥》。\n风满槛，\n历历数、西州更点。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "天门谣"
    }, 
    {
        "author": "贺铸", 
        "content": "烟络横林，\n山沉远照，\n迤逦黄昏钟鼓。\n烛映帘栊，\n蛩催机杼，\n共苦清秋风露。\n不眠思妇，\n齐应和、几声砧杵。\n惊动天涯倦宦，\n骎骎岁华行暮。\n当年酒狂自负，\n谓东君、以春相付。\n流浪征骖北道，\n客樯南浦，\n幽恨无人晤语。\n赖明月曾知旧游处，\n好伴云来，\n还将梦去。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "天香"
    }, 
    {
        "author": "贺铸", 
        "content": "厌莺声到枕，\n花气动帘，\n醉魂愁梦相半。\n被惜余熏，\n带惊剩眼，\n几许伤春春晚。\n泪竹痕鲜，\n佩兰香老，\n湘天浓暖。\n记小江风月佳时，\n屡约非烟游伴。\n须信鸞弦易断，\n奈云和再鼓，\n曲终人远。\n认罗袜无踪，\n旧处弄波清浅。\n青翰棹檥，\n白苹洲畔，\n尽目临皋飞观。\n不解寄、一字相思，\n幸有归来双燕。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "望湘人"
    }, 
    {
        "author": "贺铸", 
        "content": "玉人家，\n画楼珠箔临津。\n托微风彩箫流怨，\n断肠马上曾闻。\n宴堂开、艷妆丛里，\n调琴思、认歌颦。\n麝蜡烟浓，\n玉莲漏短，\n更衣不待酒初醺。\n绣屏掩、枕鸳相就，\n香气渐暾暾。\n回廊影、疏钟淡月，\n几许消魂？\n翠钗分、银笺封泪，\n舞鞋从此生尘。\n任兰舟、载将离恨，\n转南浦、背西曛。\n记取明年，\n蔷薇谢后，\n佳期应未误行云。\n凤城远、楚梅香嫩，\n先寄一枝春。\n青门外，\n只凭芳草，\n寻访郎君。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "绿头鸭"
    }, 
    {
        "author": "张元干", 
        "content": "寒水依痕，\n春意渐回，\n沙际烟阔。\n溪梅晴照生香，\n冷蕊数枝争发。\n天涯旧恨，\n试看几许消魂？\n长亭门外山重叠。\n不尽眼中青，\n是愁来时节。\n情切，\n画楼深闭，\n想见东风，\n暗消肌雪。\n孤负枕前云雨，\n尊前花月。\n心期切处，\n更有多少凄凉，\n殷勤留与归时说。\n到得再相逢，\n恰经年离別。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "石州慢"
    }, 
    {
        "author": "张元干", 
        "content": "卷珠箔，\n朝雨轻阴乍阁。\n阑干外、烟柳弄晴，\n芳草侵阶映红药。\n东风妒花恶，\n吹落梢头嫩萼。\n屏山掩、沉水倦熏，\n中酒心情怯杯勺。\n寻思旧京洛，\n正年少疏狂，\n歌笑迷著。\n障泥油壁催梳掠，\n曾驰道同载，\n上林携手，\n灯夜初过早共约，\n又争信飘泊。\n寂寞，\n念行乐。\n甚粉淡衣襟，\n音断弦索。\n琼枝璧月春如昨。\n怅別后华表，\n那回双鹤。\n相思除是，\n向醉里、暂忘却。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "兰陵王"
    }, 
    {
        "author": "叶梦得", 
        "content": "睡起流莺语，\n掩苍苔房栊向晚，\n乱红无数。\n吹尽残花无人见，\n惟有垂杨自舞。\n渐暖霭、初回轻暑，\n宝扇重寻明月影，\n暗尘侵、上有乘鸞女。\n惊旧恨，\n遽如许。\n江南梦断横江渚，\n浪黏天、葡萄涨绿，\n半空烟雨。\n无限楼前沧波意，\n谁采苹花寄取？\n但怅望、兰舟容与，\n万里云帆何时到？\n送孤鸿、目断千山阻。\n谁为我，\n唱《金缕》。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "贺新郎"
    }, 
    {
        "author": "叶梦得", 
        "content": "落花已作风前舞，\n又送黄昏雨。\n晓来庭院半残红，\n惟有游丝，\n千丈袅晴空。\n殷勤花下同携手，\n更尽杯中酒。\n美人不用敛蛾眉，\n我亦多情，\n无奈酒阑时。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "虞美人"
    }, 
    {
        "author": "汪藻", 
        "content": "新月娟娟，\n夜寒江静山衔斗。\n起来搔首，\n梅影横窗瘦。\n好个霜天，\n闲却传杯手。\n君知否？\n乱鸦啼后，\n归兴浓如酒。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "点绛唇"
    }, 
    {
        "author": "刘一止", 
        "content": "晓光催角，\n听宿鸟未惊，\n邻鸡先觉。\n迤逦烟村，\n马嘶人起，\n残月尚穿林薄。\n泪痕带霜微凝，\n酒力冲寒犹弱。\n叹倦客，\n悄不禁重染，\n风尘京洛。\n追念人別后，\n心事万重，\n难觅孤鸿托。\n翠幌娇深，\n曲屏香暖，\n争念岁华飘泊。\n怨月恨花烦恼，\n不是不曾经著。\n者情味、望一成消减，\n新来还恶。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "喜迁莺"
    }, 
    {
        "author": "韩疁", 
        "content": "频听银簽，\n重燃绛蜡，\n年华衮衮惊心。\n饯旧迎新，\n能消几刻光阴？\n老来可惯通宵饮？\n待不眠、还怕寒侵。\n掩清樽、多谢梅花，\n伴我微吟。\n邻娃已试春妆了，\n更蜂腰簇翠，\n燕股横金。\n句引东风，\n也知芳思难禁。\n朱颜那有年年好，\n逞艷游、赢取如今。\n恣登临、残雪楼台，\n迟日园林。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "高阳台"
    }, 
    {
        "author": "李邴", 
        "content": "潇洒江梅，\n向竹梢疏处，\n横两三枝。\n东君也不爱惜，\n雪压霜欺。\n无情燕子，\n怕春寒、轻失花期。\n却是有、年年塞雁，\n归来曾见开时。\n清浅小溪如练，\n问玉堂何似，\n茅舍疏篱？\n伤心故人去后，\n冷落新诗。\n微云淡月，\n对江天、分付他谁。\n空自忆、清香未减，\n风流不在人知。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "汉宫春"
    }, 
    {
        "author": "陈与义", 
        "content": "高咏《楚词》酬午日，\n天涯节序匆匆。\n榴花不似舞裙红，\n无人知此意，\n歌罢满帘风。\n万事一身伤老矣，\n戎葵凝笑墙东。\n酒杯深浅去年同，\n试浇桥下水，\n今夕到湘中。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "临江仙"
    }, 
    {
        "author": "陈与义", 
        "content": "忆昔午桥桥上饮，\n坐中多是豪英。\n长沟流月去无声，\n杏花疏影里，\n吹笛到天明。\n二十余年如一梦，\n此身虽在堪惊。\n闲登小阁看新晴，\n古今多少事，\n渔唱起三更。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "临江仙"
    }, 
    {
        "author": "蔡伸", 
        "content": "雁落平沙，\n烟笼寒水，\n古垒鸣笳声断。\n青山隐隐，\n败叶萧萧，\n天际暝鸦零乱。\n楼上黄昏，\n片帆千里归程，\n年华将晚。\n望碧云空暮，\n佳人何处，\n梦魂俱远。\n忆旧游、邃馆朱扉，\n小园香径，\n尚想桃花人面。\n书盈锦轴，\n恨满金徽，\n难写寸心幽怨。\n两地离愁，\n一樽芳酒凄凉，\n危阑倚遍。\n尽迟留、凭仗西风，\n吹干泪眼。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "苏武慢"
    }, 
    {
        "author": "蔡伸", 
        "content": "数声鶗鴃，\n可怜又是、春归时节。\n满院东风，\n海棠铺绣，\n梨花飘雪。\n丁香露泣残枝，\n算未比、愁肠寸结，\n自是休文，\n多情多感，\n不干风月。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "柳梢青"
    }, 
    {
        "author": "周紫芝", 
        "content": "一点残釭欲尽时，\n乍凉秋气满屏帏。\n梧桐叶上三更雨，\n叶叶声声是別离。\n调宝瑟，\n拨金猊，\n那时同唱《鹧鸪词》。\n如今风雨西楼夜，\n不听清歌也泪垂。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "鹧鸪天"
    }, 
    {
        "author": "周紫芝", 
        "content": "情似游丝，\n人如飞絮，\n泪珠阁定空相觑。\n一溪烟柳万丝垂，\n无因系得兰舟住。\n雁过斜阳，\n草迷烟渚，\n如今已是愁无数。\n明朝且做莫思量，\n如何过得今宵去！", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "踏莎行"
    }, 
    {
        "author": "李甲", 
        "content": "芳草碧色，\n萋萋遍南陌。\n暖絮乱红，\n也似知人，\n春愁无力。\n忆得盈盈拾翠侣，\n共携赏、凤城寒食。\n到今来，\n海角逢春，\n天涯为客。\n愁旋释、还似织；\n泪暗拭，\n又偷滴。\n漫倚遍危阑，\n尽黄昏也，\n只是暮云凝碧。\n拚则而今已拚了，\n忘则怎生便忘得。\n又还问鳞鸿，\n试重寻消息。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "帝台春"
    }, 
    {
        "author": "李甲", 
        "content": "萋萋芳草忆王孙，\n柳外楼高空断魂，\n杜宇声声不忍闻。\n欲黄昏，\n雨打梨花深闭门。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "忆王孙"
    }, 
    {
        "author": "万俟咏", 
        "content": "见梨花初带夜月，\n海棠半含朝雨。\n内苑春、不禁过青门，\n御沟涨、潜通南浦。\n东风静，\n细柳垂金缕，\n望凤阙非烟非雾。\n好时代、朝野多欢，\n遍九陌、太平箫鼓。\n乍莺儿百啭断续，\n燕子飞来飞去。\n近绿水、台榭映秋千，\n斗草聚、双双游女。\n饧香更、酒冷踏青路，\n会暗识、夭桃朱户。\n向晚骤、宝马雕鞍，\n醉襟惹、乱花飞絮。\n正轻寒轻暖漏永，\n半阴半晴云暮。\n禁火天、已是试新妆，\n岁华到、三分佳处。\n清明看、汉蜡传宫炬，\n散翠烟、飞入槐府。\n敛兵卫、阊阖门开，\n住传宣、又还休务。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "三台"
    }, 
    {
        "author": "徐伸", 
        "content": "闷来弹鹊，\n又搅碎、一帘花影。\n漫试着春衫，\n还思纤手，\n燻彻金猊烬冷。\n动是愁端如何向？\n但怪得新来多病。\n嗟旧日沈腰，\n如今潘鬓，\n怎堪临镜？\n重省，\n別时泪湿，\n罗衣犹凝，\n料为我厌厌，\n日高慵起，\n长托春酲未醒。\n雁足不来，\n马蹄难驻，\n门掩一庭芳景。\n空伫立，\n尽日阑干，\n倚遍昼长人静。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "二郎神"
    }, 
    {
        "author": "田为", 
        "content": "玉台掛秋月，\n铅素浅、梅花傅香雪。\n冰姿洁，\n金莲衬、小小凌波罗袜。\n雨初歇，\n楼外孤鸿声渐远，\n远山外、行人音信绝。\n此恨对语犹难，\n那堪更寄书说。\n教人红消翠减，\n觉衣宽金缕，\n都为轻別。\n太情切。\n消魂处、画角黄昏时节。\n声呜咽。\n落尽庭花春去也，\n银蟾迥、无情圆又缺。\n恨伊不似余香，\n惹鸳鸯结。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "江神子慢"
    }, 
    {
        "author": "曹组", 
        "content": "洗妆真态，\n不作铅华御。\n竹外一枝斜，\n想佳人天寒日暮。\n黄昏院落，\n无处著清香，\n风细细，\n雪垂垂，\n何况江头路。\n月边疏影，\n梦到消魂处。\n结子欲黄时，\n又须作廉纤细雨。\n孤芳一世，\n供断有情愁，\n消瘦损，\n东阳也，\n试问花知否？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "蓦山溪梅"
    }, 
    {
        "author": "李玉", 
        "content": "篆缕消金鼎，\n醉沉沉、庭阴转午，\n画堂人静。\n芳草王孙知何处？\n惟有杨花糁径。\n渐玉枕、腾腾春醒，\n帘外残红春已透，\n镇无聊、殢酒厌厌病。\n云鬓乱，\n未忺整。\n江南旧事休重省，\n遍天涯寻消问息，\n断鸿难倩。\n月满西楼凭栏久，\n依旧归期未定。\n又只恐瓶沈金井，\n嘶骑不来银烛暗，\n枉教人立尽梧桐影。\n谁伴我，\n对鸞镜。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "贺新郎"
    }, 
    {
        "author": "廖世美", 
        "content": "霭霭春空，\n画楼森耸凌云渚。\n紫薇登览最关情，\n绝妙夸能赋。\n惆怅相思迟暮，\n记当日、朱阑共语。\n塞鸿难问，\n岸柳何穷，\n別愁纷絮。\n催促年光，\n旧来流水知何处？\n断肠何必更残阳，\n极目伤平楚。\n晚霁波声带雨，\n悄无人舟横野渡。\n数峰江上，\n芳草天涯，\n参差烟树。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "烛影摇红"
    }, 
    {
        "author": "吕滨老", 
        "content": "青楼春晚，\n昼寂寂、梳匀又懒。\n乍听得、鸦啼莺哢，\n惹起新愁无限。\n记年时、偷掷春心，\n花前隔雾遥相见。\n便角枕题诗，\n宝钗贳酒，\n共醉青苔深院。\n怎忘得、回廊下，\n携手处、花明月满。\n如今但暮雨，\n蜂愁蝶恨，\n小窗闲对芭蕉展，\n却谁拘管？\n尽无言闲品秦筝，\n泪满参差雁。\n腰肢渐小，\n心与杨花共远。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "薄倖"
    }, 
    {
        "author": "孔夷", 
        "content": "风悲画角，\n听《单于》、三弄落谯门。\n投宿骎骎征骑，\n飞雪满孤村。\n酒市渐阑灯火，\n正敲窗、乱叶舞纷纷。\n送数声惊雁，\n乍离烟水，\n嘹唳度寒云。\n好在半胧淡月，\n到如今、无处不消魂。\n故国梅花归梦，\n愁损绿罗裙。\n为问暗香闲艷，\n也相思、万点付啼痕。\n算翠屏应是，\n两眉余恨倚黄昏。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "南浦"
    }, 
    {
        "author": "岳飞", 
        "content": "怒发冲冠，\n凭阑处、潇潇雨歇。\n抬望眼、仰天长啸，\n壮怀激烈。\n三十功名尘与土，\n八千里路云和月。\n莫等闲、白了少年头，\n空悲切。\n靖康耻，\n犹未雪，\n臣子憾，\n何时灭。\n驾长车踏破、贺兰山缺。\n壮志饥餐胡虏肉，\n笑谈渴饮匈奴血。\n待从头、收拾旧山河，\n朝天阙。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "满江红"
    }, 
    {
        "author": "张抡", 
        "content": "双阙中天，\n凤楼十二春寒浅。\n去年元夜奉宸游，\n曾侍瑶池宴。\n玉殿珠帘尽卷，\n拥群仙、蓬壺阆苑。\n五云深处，\n万烛光中，\n揭天丝管。\n驰隙流年，\n恍如一瞬星霜换。\n今宵谁念泣孤臣，\n回首长安远。\n可是尘缘未断，\n漫惆怅、华胥梦短。\n满怀幽恨，\n数点寒灯，\n几声归雁。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "烛影摇红"
    }, 
    {
        "author": "程垓", 
        "content": "夜来风雨匆匆，\n故园定是花无几。\n愁多怨极，\n等闲孤负，\n一年芳意。\n柳困桃慵，\n杏青梅小，\n对人容易。\n算好春长在，\n好花长见，\n原只是、人憔悴。\n回首池南旧事，\n恨星星、不堪重记。\n如今但有，\n看花老眼，\n伤时清泪。\n不怕逢花瘦，\n只愁怕、老来风味。\n待繁红乱处，\n留云借月，\n也须拚醉。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "水龙吟"
    }, 
    {
        "author": "张孝祥", 
        "content": "长淮望断，\n关塞莽然平。\n征尘暗，\n霜风劲，\n悄边声。\n黯消凝，\n追想当年事，\n殆天数，\n非人力，\n洙泗上，\n弦歌地，\n亦膻腥。\n隔水毡乡，\n落日牛羊下，\n区脱纵横。\n看名王宵猎，\n骑火一川明，\n笳鼓悲鸣，\n遣人惊。\n念腰间箭，\n匣中剑，\n空埃蠹，\n竟何成！\n时易失，\n心徒壮，\n岁将零，\n渺神京。\n干羽方怀远，\n静烽燧，\n且休兵。\n冠盖使，\n纷驰骛，\n若为情。\n闻道中原遗老，\n常南望，\n翠葆霓旌。\n使行人到此，\n忠愤气填膺，\n有泪如倾。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "六州歌头"
    }, 
    {
        "author": "张孝祥", 
        "content": "洞庭青草，\n近中秋、更无一点风色。\n玉界琼田三万顷，\n著我扁舟一叶。\n素月分辉，\n银河共影，\n表里俱澄澈。\n怡然心会，\n妙处难与君说。\n应念岭海经年，\n孤光自照，\n肝胆皆冰雪。\n短发萧骚襟袖冷，\n稳泛沧浪空阔。\n尽挹西江，\n细斟北斗，\n万象为宾客。\n扣舷独啸，\n不知今夕何夕。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "念奴娇"
    }, 
    {
        "author": "韩元吉", 
        "content": "东风著意，\n先上小桃枝。\n红粉腻，\n娇如醉，\n倚朱扉。\n记年时，\n隐映新妆面，\n临水岸，\n春将半，\n云日暖，\n斜桥转，\n夹城西。\n草软莎平。\n跋马垂杨渡，\n玉勒争嘶。\n认蛾眉，\n凝笑脸，\n薄拂燕脂，\n绣户曾窥，\n恨依依。\n共携手处，\n香如雾，\n红随步，\n怨春迟。\n消瘦损，\n凭谁问？\n只花知，\n泪空垂。\n旧日堂前燕，\n和烟雨，\n又双飞。\n人自老，\n春长好，\n梦佳期。\n前度刘郎，\n几许风流地，\n花也应悲。\n但茫茫暮霭，\n目断武陵溪，\n往事难追。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "六州歌头"
    }, 
    {
        "author": "韩元吉", 
        "content": "凝碧旧池头，\n一听管弦凄切。\n多少梨园声在，\n总不堪华发。\n杏花无处避春愁，\n也傍野烟发。\n惟有御沟声断，\n似知人呜咽。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "好事近"
    }, 
    {
        "author": "袁去华", 
        "content": "郊原初过雨，\n见数叶零乱，\n风定犹舞。\n斜阳掛深树，\n映浓愁浅黛，\n遥山媚妩。\n来时旧路，\n尚岩花、娇黄半吐。\n到而今惟有、溪边流水，\n见人如故。\n无语，\n邮亭深静，\n下马还寻，\n旧曾题处。\n无聊倦旅，\n伤离恨，\n最愁苦。\n纵收香藏镜，\n他年重到，\n人面桃花在否？\n念沉沉小阁幽窗，\n有时梦去。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "瑞鹤仙"
    }, 
    {
        "author": "袁去华", 
        "content": "夜来雨，\n赖倩得东风吹住。\n海棠正妖饶处，\n且留取。\n悄庭户，\n试细听莺啼燕语，\n分明共人愁绪，\n怕春去。\n佳树，\n翠阴初转午。\n重帘未卷，\n乍睡起，\n寂寞看风絮。\n偷弹清泪寄烟波，\n见江头故人，\n为言憔悴如许。\n彩笺无数，\n去却寒暄，\n到了浑无定据。\n断肠落日千山暮。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "剑器近"
    }, 
    {
        "author": "袁去华", 
        "content": "弱柳千丝缕，\n嫩黄匀遍鸦啼处。\n寒入罗衣春尚浅，\n过一番风雨。\n问燕子来时，\n绿水桥边路，\n曾画楼、见个人人否？\n料静掩云窗，\n尘满哀弦危柱。\n庾信愁如许，\n为谁都著眉端聚。\n独立东风弹泪眼，\n寄烟波东去。\n念永昼春闲，\n人倦如何度？\n闲傍枕、百啭黄鹂语。\n唤觉来厌厌，\n残照依然花坞。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "安公子"
    }, 
    {
        "author": "陆凇", 
        "content": "脸霞红印枕，\n睡觉来、冠儿还是不整。\n屏閒麝煤冷，\n但眉峰压翠，\n泪珠弹粉。\n堂深昼永，\n燕交飞、风帘露井。\n恨无人说与，\n相思近日，\n带围宽尽。\n重省，\n残灯朱幌，\n淡月纱窗，\n那时风景。\n阳台路回，\n云雨梦，\n便无準。\n待归来，\n先指花梢教看，\n却把心期细问。\n问因循过了青春，\n怎生意稳。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "瑞鹤仙"
    }, 
    {
        "author": "陆游", 
        "content": "驿外断桥边，\n寂寞开无主。\n已是黄昏独自愁，\n更著风和雨。\n无意苦争春，\n一任群芳妒。\n零落成泥碾作尘，\n只有香如故。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "卜算子"
    }, 
    {
        "author": "陈亮", 
        "content": "闹花深处楼台，\n画帘半卷东风软。\n春归翠陌，\n平莎茸嫩，\n垂杨金浅。\n迟日催花，\n淡云阁雨，\n轻寒轻暖。\n恨芳菲世界，\n游人未赏，\n都付与莺和燕。\n寂寞凭高念远，\n向南楼、一声归雁。\n金钗斗草，\n青丝勒马，\n风流云散。\n罗绶分香，\n翠绡封泪，\n几多幽怨？\n正消魂又是，\n疏烟淡月，\n子规声断。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "水龙吟"
    }, 
    {
        "author": "范成大", 
        "content": "楼阴缺，\n阑干影臥东厢月。\n东厢月，\n一天风露，\n杏花如雪。\n隔烟催漏金虬咽，\n罗帏黯淡灯花结。\n灯花结，\n片时春梦，\n江南天阔。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "忆秦娥"
    }, 
    {
        "author": "范成大", 
        "content": "酣酣日脚紫烟浮，\n妍暖破轻裘。\n困人天色，\n醉人花气，\n午梦扶头。\n春慵恰似春塘水，\n一片縠纹愁。\n溶溶曳曳，\n东风无力，\n欲避还休。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "眼儿媚"
    }, 
    {
        "author": "范成大", 
        "content": "晚晴风歇，\n一夜春威折。\n脉脉花疏天淡，\n云来去，\n数枝雪。\n胜绝，\n愁亦绝，\n此情谁共说。\n惟有两行低雁，\n知人倚画楼月。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "霜天晓角"
    }, 
    {
        "author": "辛弃疾", 
        "content": "绿树听鹈鴃，\n更那堪、鹧鸪声住，\n杜鹃声切。\n啼到春归无啼处，\n苦恨芳菲都歇。\n算未抵人间离別，\n马上琵琶关塞黑，\n更长门、翠辇辞金阙，\n看燕燕，\n送归妾。\n将军百战身名裂，\n向河梁、回头万里。\n故人长绝。\n易水萧萧西风冷，\n满座衣冠似雪。\n正壮士、悲歌未彻。\n啼鸟还知如许恨，\n料不啼、清泪长啼血，\n谁共我，\n醉明月？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "贺新郎"
    }, 
    {
        "author": "辛弃疾", 
        "content": "野塘花落，\n又匆匆过了清明时节。\n划地东风欺客梦，\n一枕云屏寒怯。\n曲岸持觞，\n垂杨系马，\n此地曾经別。\n楼空人去，\n旧游飞燕能说。\n闻道绮陌东头，\n行人曾见，\n帘底纤纤月。\n旧恨春江流不尽，\n新恨云山千叠。\n料得明朝，\n樽前重见，\n镜里花难折。\n也应惊问，\n近来多少华发？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "念奴娇"
    }, 
    {
        "author": "辛弃疾", 
        "content": "春已归来，\n看美人头上，\n袅袅春幡。\n无端风雨，\n未肯收尽余寒。\n年时燕子，\n料今宵梦到西园。\n浑未辨、黄柑荐酒，\n更传青韭堆盘。\n却笑东风，\n从此便薰梅染柳，\n更没些闲。\n闲时又来镜里，\n转变朱颜。\n清愁不断，\n问何人会解连环。\n生怕见花开花落，\n朝来塞雁先还。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "汉宫春"
    }, 
    {
        "author": "辛弃疾", 
        "content": "凤尾龙香拨，\n自开元《霓裳曲》罢，\n几番风月。\n最苦浔阳江头客，\n画舸亭亭待发。\n记出塞、黄云堆雪。\n马上离愁三万里，\n望昭阳、宫殿孤鸿没，\n弦解语，\n恨难说。\n辽阳驿使音尘绝，\n琐窗寒、轻拢慢拈，\n泪珠盈睫。\n推手含情还却手，\n一抹《梁州》哀彻。\n千古事、云飞烟灭。\n贺老定场无消息，\n想沉香亭北繁华歇，\n弹到此，\n为呜咽。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "贺新郎"
    }, 
    {
        "author": "辛弃疾", 
        "content": "楚天千里清秋，\n水随天去秋无际。\n遥岑远目，\n献愁供恨，\n玉簪螺髻。\n落日楼头，\n断鸿声里，\n江南游子，\n把吴钩看了，\n栏干拍遍，\n无人会、登临意。\n休说鲈鱼堪脍，\n尽西风季鹰归未？\n求田问舍，\n怕应羞见，\n刘郎才气。\n可惜流年，\n忧愁风雨，\n树犹如此。\n倩何人唤取，\n红巾翠袖。\n搵英雄泪？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "水龙吟"
    }, 
    {
        "author": "辛弃疾", 
        "content": "更能消几番风雨，\n匆匆春又归去。\n惜春长怕花开早。\n何况落红无数。\n春且住！\n见说道、天涯芳草无归路。\n怨春不语，\n算只有殷勤，\n画檐珠网，\n尽日惹飞絮。\n长门事，\n準拟佳期又误，\n蛾眉曾有人妒。\n千金纵买相如赋，\n脉脉此情谁诉？\n君莫舞！\n君不见、玉环飞燕皆尘土。\n闲愁最苦。\n休去倚危阑，\n斜阳正在，\n烟柳断肠处。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "摸鱼儿"
    }, 
    {
        "author": "辛弃疾", 
        "content": "千古江山，\n英雄无觅、孙仲谋处。\n舞榭歌台，\n风流总被、雨打风吹去。\n斜阳草树，\n寻常巷陌，\n人道寄奴曾住。\n想当年，\n金戈铁马，\n气吞万里如虎。\n元嘉草草，\n封狼居胥，\n赢得仓皇北顾。\n四十三年，\n望中犹记、灯火扬州路。\n可堪回首，\n佛狸祠下，\n一片神鸦社鼓。\n凭谁问，\n廉颇老矣，\n尚能饭否？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "永遇乐"
    }, 
    {
        "author": "辛弃疾", 
        "content": "老来情味减，\n对別酒，\n怯流年。\n况屈指中秋，\n十分好月，\n不照人圆。\n无情水都不管，\n共西风、只管送归船。\n秋晚莼鲈江上，\n夜深儿女灯前。\n征衫，\n便好去朝天，\n玉殿正思贤。\n想夜半承明，\n留教视草，\n却遣筹边。\n长安，\n故人问我，\n道愁肠殢酒只依然。\n目断秋霄落雁，\n醉来时响空弦。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "木兰花慢"
    }, 
    {
        "author": "辛弃疾", 
        "content": "宝钗分，\n桃叶渡，\n烟柳暗南浦。\n怕上层楼，\n十日九风雨。\n断肠片片飞红，\n都无人管，\n更谁劝啼莺声住？\n鬓边觑，\n应把花卜归期，\n才簪又重数。\n罗帐灯昏，\n哽咽梦中语。\n是他春带愁来，\n春归何处？\n却不解带将愁去。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "祝英台近"
    }, 
    {
        "author": "辛弃疾", 
        "content": "东风夜放花千树，\n更吹落星如雨。\n宝马雕车香满路。\n凤箫声动，\n玉壺光转，\n一夜鱼龙舞。\n蛾儿雪柳黄金缕。\n笑语盈盈暗香去。\n众里寻他千百度，\n蓦然回首，\n那人却在，\n灯火阑珊处。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "青玉案"
    }, 
    {
        "author": "辛弃疾", 
        "content": "枕簟溪堂冷欲秋，\n断云依水晚来收。\n红莲相倚浑如醉，\n白鸟无言定自愁。\n书咄咄，\n且休休，\n一丘一壑也风流。\n不知筋力衰多少，\n但觉新来懒上楼。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "鹧鸪天"
    }, 
    {
        "author": "辛弃疾", 
        "content": "郁孤台下清江水，\n中间多少行人泪。\n西北是长安，\n可怜无数山。\n青山遮不住，\n毕竟江流去。\n江晚正愁余，\n山 深闻鹧鸪。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "菩萨蛮"
    }, 
    {
        "author": "姜夔", 
        "content": "燕雁无心，\n太湖西畔随云去。\n数峰清苦，\n商略黄昏雨。\n第四桥边，\n拟共天随住。\n今何许？\n凭栏怀古，\n残柳参差舞。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "点绛唇"
    }, 
    {
        "author": "姜夔", 
        "content": "肥水东流无尽期，\n当初不合种相思。\n梦中未比丹青见，\n暗里忽惊山鸟啼。\n春未绿，\n鬓先丝，\n人閒別久不成悲。\n谁教岁岁红莲夜，\n两处沉吟各自知。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "鹧鸪天"
    }, 
    {
        "author": "姜夔", 
        "content": "燕燕轻盈，\n莺莺娇软，\n分明又向华胥见。\n夜长争得薄情知？\n春初早被相思染。\n別后书辞，\n別时针线，\n离魂暗逐郎行远。\n淮南皓月冷千山，\n冥冥归去无人管。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "踏莎行"
    }, 
    {
        "author": "姜夔", 
        "content": "双桨莼波，\n一蓑松雨，\n暮愁渐满空阔。\n呼我盟鸥，\n翩翩欲下，\n背人还过木末。\n那回归去，\n荡云雪孤舟夜发。\n伤心重见，\n依约眉山，\n黛痕低压。\n采香径里春寒，\n老子婆娑，\n自歌谁答？\n垂虹西望，\n飘然引去，\n此兴平生难遏。\n酒醒波远，\n正凝想明珰素袜。\n如今安在？\n惟有阑干，\n伴人一霎。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "庆宫春"
    }, 
    {
        "author": "姜夔", 
        "content": "庾郎先自吟愁赋，\n凄凄更闻私语。\n露湿铜铺，\n苔侵石井，\n都是曾听伊处。\n哀音似诉，\n正思妇无眠，\n起寻机杼。\n曲曲屏山，\n夜凉独自甚情绪？\n西窗又吹暗雨，\n为谁频断续，\n相和砧杵？\n候馆迎秋，\n离宫吊月，\n別有伤心无数。\n《豳》诗漫与，\n笑篱落呼灯，\n世间儿女。\n写入琴丝，\n一声声更苦。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "齐天乐"
    }, 
    {
        "author": "姜夔", 
        "content": "双桨来时，\n有人似旧曲桃根桃叶。\n歌扇轻约飞花，\n蛾眉正奇绝。\n春渐远，\n汀洲自绿，\n更添了几声啼鴃。\n十里扬州，\n三生杜牧，\n前事休说。\n又还是宫烛分烟，\n奈愁里匆匆换时节。\n都把一襟芳思，\n与空阶榆荚。\n千万缕、藏鸦细柳，\n为玉尊、起舞回雪。\n想见西出阳关，\n故人初別。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "琵琶仙"
    }, 
    {
        "author": "姜夔", 
        "content": "芳莲坠粉，\n疏桐吹绿，\n庭院暗雨乍歇。\n无端抱影销魂处，\n还见篠墙萤暗，\n藓阶蛩切。\n送客重寻西去路，\n问水面、琵琶谁拨？\n最可惜、一片江山，\n总付与啼鴃。\n长恨相逢未款，\n而今何事，\n又对西风离別？\n渚寒烟淡，\n棹移人远，\n飘渺行舟如叶。\n想文君望久，\n倚竹愁生步罗袜。\n归来后、翠尊双饮，\n下了珠帘，\n玲珑闲看月。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "八归"
    }, 
    {
        "author": "姜夔", 
        "content": "闹红一舸，\n记来时尝与鸳鸯为侣。\n三十六陂人未到，\n水佩风裳无数。\n翠叶吹凉，\n玉容消酒，\n更洒菰蒲雨。\n嫣然摇动，\n冷香飞上诗句。\n日暮，\n青盖亭亭，\n情人不见，\n争忍凌波去？\n只恐舞衣寒易落，\n愁入西风南浦。\n高柳垂阴，\n老鱼吹浪，\n留我花间住。\n田田多少，\n几回沙际归路。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "念奴娇"
    }, 
    {
        "author": "姜夔", 
        "content": "淮左名都，\n竹西佳处，\n解鞍少驻初程。\n过春风十里，\n尽荠麦青青。\n自胡马窥江去后，\n废池乔木，\n犹厌言兵。\n渐黄昏，\n清角吹寒，\n都在空城。\n杜郎俊赏，\n算而今、重到须惊。\n纵豆蔻词工，\n青楼梦好，\n难赋深情。\n二十四桥仍在，\n波心荡冷月无声。\n念桥边红药，\n年年知为谁生？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "扬州慢"
    }, 
    {
        "author": "姜夔", 
        "content": "渐吹尽，\n枝头香絮，\n是处人家，\n绿深门户。\n远浦萦回，\n暮帆零乱，\n向何许？\n阅人多矣，\n谁得似长亭树？\n树若有情时，\n不会得青青如此！\n日暮，\n望高城不见，\n只见乱山无数。\n韦郎去也，\n怎忘得玉环分付。\n第一是早早归来，\n怕红萼无人为主。\n算空有并刀，\n难剪离愁千缕。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "长亭怨慢"
    }, 
    {
        "author": "姜夔", 
        "content": "空城晓角，\n吹入垂杨陌。\n马上单衣寒恻恻。\n看尽鹅黄嫩绿，\n都是江南旧相识。\n正岑寂，\n明朝又寒食。\n强携酒、小桥宅，\n怕梨花落尽成秋色。\n燕燕飞来，\n问春何在？\n惟有池塘自碧。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "淡黄柳"
    }, 
    {
        "author": "姜夔", 
        "content": "旧时月色，\n算几番照我，\n梅边吹笛？\n唤起玉人，\n不管清寒与攀摘。\n何逊而今渐老，\n都忘却春风词笔。\n但怪得竹外疏花，\n香冷入瑶席。\n江国，\n正寂寂，\n叹寄与路遥，\n夜雪初积。\n翠尊易泣。\n红萼无言耿相忆。\n长记曾携手处，\n千树压、西湖寒碧。\n又片片、吹尽也，\n几时见得？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "暗香"
    }, 
    {
        "author": "姜夔", 
        "content": "苔枝缀玉，\n有翠禽小小，\n枝上同宿。\n客里相逢，\n篱角黄昏，\n无言自倚修竹。\n昭君不惯胡沙远，\n但暗忆、江南江北。\n想佩环月夜归来，\n化作此花幽独。\n犹记深宫旧事，\n那人正睡里，\n飞近蛾绿。\n莫似春风，\n不管盈盈，\n早与安排金屋。\n还教一片随波去，\n又却怨玉龙哀曲。\n等恁时、重觅幽香，\n已入小窗横幅。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "疏影"
    }, 
    {
        "author": "姜夔", 
        "content": "月冷龙沙，\n尘清虎落，\n今年汉酺初赐。\n新翻胡部曲，\n听毡幕元戎歌吹。\n层楼高峙，\n看栏曲萦红，\n檐牙飞翠。\n人姝丽，\n粉香吹下，\n夜寒风细。\n此地宜有词仙，\n拥素云黄鹤，\n与君游戏。\n玉梯凝望久，\n但芳草萋萋千里。\n天涯情味，\n仗酒袯清愁，\n花消英气。\n西山外，\n晚来还卷，\n一帘秋霁。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "翠楼吟"
    }, 
    {
        "author": "姜夔", 
        "content": "绿丝低拂鸳鸯浦，\n想桃叶，\n当时唤渡。\n又将愁眼与春风，\n待去，\n倚兰桡更少驻。\n金陵路，\n莺吟燕舞。\n算潮水知人最苦。\n满汀芳草不成归，\n日暮，\n更移舟向甚处？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "杏花天"
    }, 
    {
        "author": "姜夔", 
        "content": "古城阴，\n有官梅几许，\n红萼未宜簪。\n池面冰胶，\n墙腰雪老，\n云意还又沉沉。\n翠藤共、闲穿径竹，\n渐笑语、惊起臥沙禽。\n野老林泉，\n故王台榭，\n呼唤登临。\n南去北来何事，\n荡湘云楚水，\n目极伤心。\n朱户黏鸡，\n金盘簇燕，\n空叹时序侵寻。\n记曾共、西楼雅集，\n想垂柳、还嫋万丝金。\n待得归鞍到时，\n只怕春深。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "一萼红"
    }, 
    {
        "author": "姜夔", 
        "content": "亭皋正望极，\n乱落江莲归未得。\n多病却无气力，\n况纨扇渐疏，\n罗衣初索。\n流光过隙，\n叹杏梁、双燕如客。\n人何在？\n一帘淡月，\n仿佛照颜色。\n幽寂，\n乱蛩吟壁，\n动庾信、清愁似织。\n沉思年少浪迹，\n笛里关山，\n柳下坊陌。\n坠红无信息，\n漫暗水、涓涓溜碧。\n飘零久、而今何意，\n醉臥酒垆侧。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "霓裳中序第一"
    }, 
    {
        "author": "章良能", 
        "content": "柳暗花明春事深，\n小阑红芍药，\n已抽簪。\n雨余风软碎鸣禽，\n迟迟日，\n犹带一分阴。\n往事莫沉吟。\n身闲时序好、且登临。\n旧游无处不堪寻，\n无寻处，\n惟有少年心。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "小重山"
    }, 
    {
        "author": "刘过", 
        "content": "芦叶满汀洲，\n塞沙带浅流。\n二十年重过南楼。\n柳下系船犹未稳，\n能几日，\n又中秋。\n黄鹤断矶头，\n故人曾到否？\n旧江山浑是新愁。\n欲买桂花同载酒，\n终不似，\n少年游。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "唐多令"
    }, 
    {
        "author": "严仁", 
        "content": "春风只在园西畔，\n荠菜花繁蝴蝶乱。\n冰池晴绿照还空，\n香径落红吹已断。\n意长翻恨游丝短，\n尽日相思罗带缓。\n宝奁如月不欺人，\n明日归来君试看。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "木兰花"
    }, 
    {
        "author": "俞国宝", 
        "content": "一春长费买花钱，\n日日醉湖边。\n玉骢惯识西湖路，\n骄嘶过、沽酒楼前。\n红杏香中箫鼓，\n绿杨影里秋千。\n暖风十里丽人天。\n花压鬓云偏。\n画船载取春归去，\n余情寄湖水湖烟。\n明日重扶残醉，\n来寻陌上花钿。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "风入松"
    }, 
    {
        "author": "张镃", 
        "content": "月洗高梧，\n露漙幽草，\n宝钗楼外秋深。\n土花沿翠，\n萤火坠墙阴。\n静听寒声断续，\n微韵转、凄咽悲沉。\n争求侣、殷勤劝织，\n促破晓机心。\n儿时曾记得，\n呼灯灌穴，\n敛步随音。\n任满身花影，\n犹自追寻。\n携向华堂戏斗，\n亭台小、笼巧妆金。\n今休说，\n从渠床下，\n凉夜伴孤吟。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "满庭芳"
    }, 
    {
        "author": "张镃", 
        "content": "幽梦初回，\n重阴未开，\n晓色催成疏雨。\n竹槛气寒，\n蕙畹声摇，\n新绿暗通南浦。\n未有人行，\n才半启回廊朱户。\n无绪，\n空望极霓旌，\n锦书难据。\n苔径追忆曾游，\n念谁伴秋千，\n彩绳芳柱。\n犀廉黛卷，\n凤枕云孤，\n应也几番凝伫。\n怎得伊来，\n花雾绕、小堂深处。\n留住，\n直到老不教归去。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "宴山亭"
    }, 
    {
        "author": "史达祖", 
        "content": "做冷欺花，\n将烟困柳，\n千里偷催春暮。\n尽日冥迷，\n愁里欲飞还住。\n惊粉重、蝶宿西园，\n喜泥润、燕归南浦。\n最妨他佳约风流，\n钿车不到杜陵路。\n沉沉江上望极，\n还被春潮晚急，\n难寻官渡。\n隐约遥峰，\n和泪谢娘眉妩。\n临断岸、新绿生时，\n是落红、带愁流处。\n记当日门掩梨花，\n翦灯深夜语。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "绮罗香"
    }, 
    {
        "author": "史达祖", 
        "content": "过春社了，\n度帘幕中间，\n去年尘冷。\n差池欲住，\n试入旧巢相并。\n还相雕梁藻井，\n又软语商量不定。\n飘然快拂花梢，\n翠尾分开红影。\n芳径，\n芹泥雨润，\n爱贴地争飞，\n竟夸轻俊。\n红楼归晚，\n看足柳昏花暝。\n应自栖香正稳，\n便忘了天涯芳信。\n愁损翠黛双蛾，\n日日画阑独凭。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "双双燕"
    }, 
    {
        "author": "史达祖", 
        "content": "巧沁兰心，\n偷黏草甲，\n东风慾障新暖。\n漫疑碧瓦难留，\n信知暮寒犹浅。\n行天入镜，\n做弄出、轻松纤软。\n料故园、不卷重帘，\n误了乍来双燕。\n青未了、柳回白眼。\n红欲断、杏开素面。\n旧游忆著山阴，\n后盟遂妨上苑。\n寒炉重熨，\n便放漫春衫针线。\n怕凤靴挑菜归来，\n万一灞桥相见。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "东风第一枝"
    }, 
    {
        "author": "史达祖", 
        "content": "月波疑滴，\n望玉壺天近，\n了无尘隔。\n翠眼圈花，\n冰丝织练，\n黄道宝光相直，\n自怜诗酒瘦，\n难应接许多春色。\n最无赖，\n是随香趁烛，\n曾伴狂客。\n踪迹，\n漫记忆，\n老了杜郎，\n忍听东风笛。\n柳院灯疏，\n梅厅雪在，\n谁与细倾春碧？\n旧情拘未定，\n犹自学当年游历。\n怕万一，\n误玉人夜寒帘隙。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "喜迁莺"
    }, 
    {
        "author": "史达祖", 
        "content": "烟光摇缥瓦，\n望晴檐多风，\n柳花如酒。\n锦瑟横床，\n想泪痕尘影，\n凤弦常下。\n倦出犀帷，\n频梦见、王孙骄马。\n讳道相思，\n偷理绡裙，\n自惊腰衩。\n惆怅南楼遥夜，\n记翠箔张灯，\n枕肩歌罢。\n又入铜驼，\n遍旧家门巷，\n首询声价。\n可惜东风，\n将恨与闲花俱谢。\n记取崔徽模样，\n归来暗写。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "三姝媚"
    }, 
    {
        "author": "史达祖", 
        "content": "江水苍苍，\n望倦柳愁荷，\n共感秋色。\n废阁先凉，\n古帘空暮，\n雁程最嫌风力。\n故园信息，\n爱渠入眼南山碧。\n念上国，\n谁是脍鲈江汉未归客。\n还又岁晚、瘦骨临风，\n夜闻秋声，\n吹动岑寂。\n露蛩悲、青灯冷屋，\n翻书愁上鬓毛白。\n年少俊游浑断得，\n但可怜处，\n无奈苒苒魂惊，\n采香南浦，\n翦梅烟驿。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "秋霁"
    }, 
    {
        "author": "史达祖", 
        "content": "柳锁莺魂，\n花翻蝶梦，\n自知愁染潘郎。\n轻衫未揽，\n犹将泪点偷藏。\n念前事，\n怯流光，\n早春窥、酥雨池塘。\n向消凝里，\n梅开半面，\n情满徐妆。\n风丝一寸柔肠，\n曾在歌边惹恨，\n烛底萦香。\n芳机瑞锦，\n如何未织鸳鸯。\n人扶醉，\n月依墙。\n是当初、谁敢疏狂！\n把闲言语，\n花房夜久，\n各自思量。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "夜合花"
    }, 
    {
        "author": "史达祖", 
        "content": "晚雨未摧宫树，\n可怜闲叶，\n犹抱凉蝉。\n短景归秋，\n吟思又接愁边。\n漏初长、梦魂难禁，\n人渐老、风月俱寒。\n想幽欢土花庭甃，\n虫网阑干。\n无端啼蛄搅夜，\n恨随团扇，\n苦近秋莲。\n一笛当楼，\n谢娘悬泪立风前。\n故园晚、强留诗酒，\n新雁远、不致寒暄。\n隔苍烟、楚香罗袖，\n谁伴婵娟。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "玉蝴蝶"
    }, 
    {
        "author": "史达祖", 
        "content": "秋江带雨，\n寒沙萦水，\n人瞰画阁愁独。\n烟蓑散响惊诗思，\n还被乱鸥飞去，\n秀句难续。\n冷眼尽归图画上，\n认隔岸、微茫云屋。\n想半属、渔市樵村，\n欲暮竟燃竹。\n须信风流未老，\n凭持尊酒，\n慰此凄凉心目。\n一鞭南陌，\n几篙官渡，\n赖有歌眉舒绿。\n只匆匆残照，\n早觉闲愁掛乔木。\n应难奈故人天际，\n望彻淮山，\n相思无雁足。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "八归"
    }, 
    {
        "author": "刘克庄", 
        "content": "繁灯夺霁华，\n戏鼓侵明发。\n物色旧时同，\n情味中年別。\n浅画镜中眉，\n深拜楼中月。\n人散市声收，\n渐入愁时节。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "生查子"
    }, 
    {
        "author": "刘克庄", 
        "content": "深院榴花吐，\n画帘开、綀衣纨扇，\n午风清暑。\n儿女纷纷夸结束，\n新样钗符艾虎。\n早已有游人观渡。\n老大逢场慵作戏，\n任陌头、年少争旗鼓，\n溪雨急，\n浪花舞。\n灵均标致高如许，\n忆生平既纫兰佩，\n更怀椒醑。\n谁信骚魂千载后，\n波底垂涎角黍。\n又说是蛟馋龙怒。\n把似而今醒到了，\n料当年、醉死差无苦，\n聊一笑，\n吊千古。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "贺新郎"
    }, 
    {
        "author": "刘克庄", 
        "content": "湛湛长空黑，\n更那堪、斜风细雨，\n乱愁如织。\n老眼平生空四海，\n赖有高楼百尺。\n看浩荡、千崖秋色。\n白发书生神州泪，\n尽凄凉不向牛山滴。\n追往事，\n去无迹。\n少年自负凌云笔，\n到而今春华落尽，\n满怀萧瑟。\n常恨世人新意少，\n爱说南朝狂客。\n把破帽年年拈出。\n若对黄花孤负酒，\n怕黄花也笑人岑寂。\n鸿北去，\n日西匿。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "贺新郎"
    }, 
    {
        "author": "刘克庄", 
        "content": "年年跃马长安市，\n客舍似家家似寄。\n青钱换酒日无何，\n红烛呼卢宵不寐。\n易挑锦妇机中字，\n难得玉人心下事。\n男儿西北有神州，\n莫滴水西桥畔泪。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "木兰花"
    }, 
    {
        "author": "卢祖皋", 
        "content": "画楼帘幕卷新晴，\n掩银屏，\n晓寒轻。\n坠粉飘香，\n日日唤愁生。\n暗数十年湖上路，\n能几度、著娉婷。\n年华空自感飘零，\n拥春酲，\n对谁醒？\n天阔云闲，\n无处觅箫声。\n载酒买花年少事，\n浑不似、旧心情。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "江城子"
    }, 
    {
        "author": "卢祖皋", 
        "content": "春讯飞琼管，\n风日薄，\n度墙啼鸟声乱。\n江城次第，\n笙歌翠合，\n绮罗香暖。\n溶溶涧渌冰泮，\n醉梦里，\n年华暗换。\n料黛眉，\n重锁隋堤，\n芳心还动梁苑。\n新来雁阔云音，\n鸞分鉴影，\n无计重见。\n春啼细雨，\n笼愁淡月，\n恁时庭院。\n离肠未语先断，\n算犹有凭高望眼。\n更那堪衰草连天，\n飞梅弄晚。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "宴清都"
    }, 
    {
        "author": "潘牥", 
        "content": "生怕倚阑干，\n阁下溪声阁外山。\n惟有旧时山共水，\n依然，\n暮雨朝云去不还。\n应是蹑飞鸞，\n月下时时整佩环。\n月又渐低霜又下，\n更阑，\n折得梅花独自看。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "南乡子"
    }, 
    {
        "author": "陆叡", 
        "content": "湿云黏雁影，\n望征路，\n愁迷离绪难整。\n千金买光景，\n但疏钟催晓，\n乱鸦啼暝。\n花悰暗省，\n许多情，\n相逢梦境。\n便行云都不归来，\n也合寄将音信。\n孤回，\n盟鸞心在，\n跨鹤程高，\n后期无準。\n情丝待翦，\n翻惹得旧时恨。\n怕天教何处，\n参差双燕，\n还染残朱剩粉。\n对菱花与说相思，\n看谁瘦损？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "瑞鹤仙"
    }, 
    {
        "author": "吴文英", 
        "content": "羞红鬓浅恨，\n晚风未落，\n片绣点重茵。\n旧堤分燕尾，\n桂棹轻鸥，\n宝勒倚残云。\n千丝怨碧，\n渐路入仙坞迷津。\n肠漫回，\n隔花时见、背面楚腰身。\n逡巡，\n题门惆怅，\n堕履牵萦，\n数幽期难準，\n还始觉留情缘眼，\n宽带因春。\n明朝事与孤烟冷，\n做满湖风雨愁人。\n山黛暝，\n尘波澹绿无痕。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "渡江云"
    }, 
    {
        "author": "吴文英", 
        "content": "柳暝河桥，\n莺清台苑，\n短策频惹春香。\n当时夜泊，\n温柔便入深乡。\n词韵窄，\n酒杯长。\n翦蜡花、壺箭催忙。\n共追游处，\n凌波翠陌，\n连棹横塘。\n十年一梦凄凉，\n似西湖燕去，\n吴馆巢荒。\n重来万感，\n依前唤酒银罂。\n溪雨急，\n岸花狂，\n趁残鸦飞过苍茫。\n故人楼上，\n凭谁指与，\n芳草斜阳？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "夜合花"
    }, 
    {
        "author": "吴文英", 
        "content": "断烟离绪，\n关心事，\n斜阳红隐霜树。\n半壺秋水荐黄花，\n香噀西风雨。\n纵玉勒、轻飞迅羽，\n凄凉谁吊荒台古。\n记醉踏南屏，\n彩扇咽寒蝉，\n倦梦不知蛮素。\n聊对旧节传杯，\n尘笺蠹管，\n断阕经岁慵赋。\n小蟾斜影转东篱，\n夜冷残蛩语。\n早白发、缘愁万缕，\n惊飙从卷乌纱去，\n漫细将、茱萸看，\n但约明年，\n翠微高处。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "霜叶飞"
    }, 
    {
        "author": "吴文英", 
        "content": "绣幄鸳鸯柱，\n红情密、腻云低擭秦树。\n芳根兼倚，\n花梢钿合，\n锦屏人妒。\n东风睡足交枝，\n正梦枕瑶钗燕股。\n障灩蜡、满照欢丛，\n嫠蟾冷落羞度。\n人间万感幽单，\n华清惯浴，\n春盎风露。\n连鬟并暖，\n同心共结，\n向承恩处。\n凭谁为歌《长恨》？\n暗殿锁、秋灯夜语。\n叙旧期、不负春盟，\n红朝翠暮。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "宴清都"
    }, 
    {
        "author": "吴文英", 
        "content": "烟波桃叶西陵路，\n十年断魂潮尾。\n古柳重攀，\n轻鸥聚別，\n陈迹危亭独倚。\n凉飔乍起，\n渺烟碛飞帆，\n暮山横翠。\n但有江花，\n共临秋镜照憔悴。\n华堂烛暗送客，\n眼波回盼处，\n芳艷流水。\n素骨凝冰，\n柔葱蘸雪，\n犹忆分瓜深意。\n清樽未洗，\n梦不湿行云，\n漫沾残泪。\n可惜秋宵，\n乱蛩疏雨里。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "齐天乐"
    }, 
    {
        "author": "吴文英", 
        "content": "小娉婷清铅素靥，\n蜂黄暗偷晕。\n翠翘欹鬓。\n昨夜冷中庭，\n月下相认，\n睡浓更苦凄风紧。\n惊回心未稳。\n送晓色、一壺葱蒨，\n才知花梦準。\n湘娥化作此幽芳，\n凌波路，\n古岸云沙遗恨。\n临砌影，\n寒香乱、冻梅藏韵。\n熏炉畔、旋移傍枕，\n还又见、玉人垂绀鬒。\n料唤赏、清华池馆，\n台杯须满引。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "花犯"
    }, 
    {
        "author": "吴文英", 
        "content": "门隔花深旧梦游，\n夕阳无语燕归愁，\n玉纤香动小帘钩。\n落絮无声春堕泪，\n行云有影月含羞，\n东风临夜冷於秋。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "浣溪沙"
    }, 
    {
        "author": "吴文英", 
        "content": "波面铜花冷不收，\n玉人垂钓理纤钩，\n月明池阁夜来秋。\n江燕话归成晓別，\n水花红减似春休，\n西风梧井叶先愁。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "浣溪沙"
    }, 
    {
        "author": "吴文英", 
        "content": "卷尽愁云，\n素娥临夜新梳洗。\n暗尘不起，\n酥润凌波地。\n辇路重来，\n仿佛灯前事。\n情如水，\n小楼熏被，\n春梦笙歌里。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "点绛唇"
    }, 
    {
        "author": "吴文英", 
        "content": "采幽香，\n巡古苑，\n竹冷翠微路。\n斗草溪根，\n沙印小莲步。\n自怜两鬓清霜，\n一年寒食，\n又身在云山深处。\n昼闲度，\n因甚天也悭春，\n轻阴便成雨？\n绿暗长亭，\n归梦趁风絮。\n有情花影阑干，\n莺声门径，\n解留我霎时凝伫。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "祝英台近"
    }, 
    {
        "author": "吴文英", 
        "content": "剪红情，\n裁绿意，\n花信上钗股。\n残日东风，\n不放岁华去。\n有人添烛西窗，\n不眠侵晓，\n笑声转新年莺语。\n旧樽俎，\n玉纤曾擘黄柑，\n柔香系幽素。\n归梦湖边，\n还迷镜中路。\n可怜千点吴霜，\n寒消不尽，\n又相对落梅如雨。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "祝英台近"
    }, 
    {
        "author": "吴文英", 
        "content": "盘丝系腕，\n巧篆垂簪，\n玉隐绀纱睡觉。\n银瓶露井，\n彩箑云窗，\n往事少年依约。\n为当时曾写榴裙，\n伤心红绡褪萼。\n黍梦光阴，\n渐老汀洲烟蒻。\n莫唱江南古调，\n怨抑难招，\n楚江沉魄。\n薰风燕乳，\n暗雨槐黄，\n午镜澡兰帘幕。\n念秦楼、也拟人归，\n应翦菖蒲自酌。\n但怅望一缕新蟾，\n随人天角。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "澡兰香"
    }, 
    {
        "author": "吴文英", 
        "content": "听风听雨过清明，\n愁草瘗花铭。\n楼前绿暗分携路，\n一丝柳、一寸柔情。\n料峭春寒中酒，\n交加晓梦啼莺。\n西园日日扫林亭，\n依旧赏新晴。\n黄蜂频扑秋千索，\n有当时纤手香凝。\n惆怅双鸳不到，\n幽阶一夜苔生。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "风入松"
    }, 
    {
        "author": "吴文英", 
        "content": "残寒正欺病酒，\n掩沉香绣户。\n燕来晚、飞入西城，\n似说春事迟暮。\n画船载、清明过却，\n晴烟冉冉吴宫树。\n念羁情、游荡随风，\n化为轻絮。\n十载西湖，\n傍柳系马，\n趁娇尘软雾。\n遡红渐招入仙溪，\n锦儿偷寄幽素。\n倚银屏、春宽梦窄，\n断红湿、歌纨金缕。\n暝堤空，\n轻把斜阳，\n总还鸥鹭。\n幽兰旋老，\n杜若还生，\n水乡尚寄旅。\n別后访、六桥无信，\n事往花萎，\n瘗玉埋香，\n几番风雨。\n长波妒盼，\n遥山羞黛，\n渔灯分影春江宿，\n记当时、短楫桃根渡，\n青楼彷佛。\n临分败壁题诗，\n泪墨惨澹尘土。\n危亭望极，\n草色天涯，\n叹鬓侵半苧。\n暗点检、离痕欢唾，\n尚染鲛绡，\n亸凤迷归，\n破鸞慵舞。\n殷勤待写，\n书中长恨，\n蓝霞辽海沉过雁，\n漫相思、弹入哀筝柱。\n伤心千里江南，\n怨曲重招，\n断魂在否？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "莺啼序"
    }, 
    {
        "author": "吴文英", 
        "content": "送客吴皋，\n正试霜夜冷，\n枫落长桥。\n望天不尽，\n背城渐杳，\n离亭黯黯，\n恨水迢迢。\n翠香零落红衣老，\n暮愁锁、残柳眉梢。\n念瘦腰、沈郎旧日，\n曾系兰桡。\n仙人凤咽琼箫。\n怅断魂送远，\n《九辩》难招。\n醉鬟留盼，\n小窗翦烛，\n歌云载恨，\n飞上银霄。\n素秋不解随船去，\n败红趁一叶寒涛。\n梦翠翘，\n怨鸿料过南谯。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "惜黄花慢"
    }, 
    {
        "author": "吴文英", 
        "content": "宫粉雕痕，\n仙云堕影，\n无人野水荒湾。\n古石埋香，\n金沙锁骨连环。\n南楼不恨吹横笛，\n恨晓风千里关山。\n半飘零、庭上黄昏，\n月冷阑干。\n壽阳空理愁鸞，\n问谁调玉髓，\n暗补香瘢？\n细雨归鸿，\n孤山无限春寒。\n离魂难倩招清些，\n梦缟衣解佩溪边。\n最愁人、啼鸟晴明，\n叶底清圆。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "高阳台"
    }, 
    {
        "author": "吴文英", 
        "content": "修竹凝妆，\n垂杨驻马，\n凭阑浅画成图。\n山色谁题？\n楼前有雁斜书。\n东风紧送斜阳下，\n弄旧寒、晚酒醒余。\n自消凝，\n能几花前，\n顿老相如？\n伤春不在高楼上，\n在灯前欹枕，\n雨外熏炉。\n怕檥游船，\n临流可奈清臞？\n飞红若到西湖底，\n搅翠澜、总是愁鱼。\n莫重来、吹尽香绵，\n泪满平芜。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "高阳台"
    }, 
    {
        "author": "吴文英", 
        "content": "湖山经醉惯，\n渍春衫，\n啼痕酒痕无限。\n又客长安，\n叹断襟零袂，\n涴尘谁浣。\n紫曲门荒，\n沿败井、风摇青蔓。\n对语东邻，\n犹是曾巢，\n谢堂双燕。\n春梦人间须断，\n但怪得当年，\n梦缘能短。\n绣屋秦筝，\n傍海棠偏爱，\n夜深开宴。\n舞歇歌沉，\n花未减、红颜先变。\n伫久河桥欲去，\n斜阳泪满。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "三姝媚"
    }, 
    {
        "author": "吴文英", 
        "content": "渺空烟四远，\n是何年、青天坠长星。\n幻苍崖云树，\n名娃金屋，\n残霸宫城。\n箭径，\n酸风射眼，\n腻水染花腥。\n时靸双鸳响，\n廊叶秋声。\n宫里吴王沉醉，\n倩五湖倦客，\n独钓醒醒。\n问苍波无语，\n华发奈山青。\n水涵空、阑干高处，\n送乱鸦、斜日落渔汀。\n连呼酒，\n上琴台去，\n秋与云平。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "八声甘州"
    }, 
    {
        "author": "吴文英", 
        "content": "润玉笼绡，\n檀樱倚扇，\n绣圈犹带脂香浅。\n榴心空叠舞裙红，\n艾枝应压愁鬟乱。\n午梦千山，\n窗阴一箭，\n香瘢新褪红丝腕。\n隔江人在雨声中，\n晚风菰叶生秋怨。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "踏莎行"
    }, 
    {
        "author": "吴文英", 
        "content": "晴丝牵绪乱，\n对沧江斜日，\n花飞人远。\n垂杨暗吴苑，\n正旗亭烟冷，\n河桥风暖。\n兰情蕙盼，\n惹相思、春根酒畔。\n又争知、吟骨萦消，\n渐把旧衫重翦。\n凄断流红千浪，\n缺月孤楼，\n总难留燕。\n歌尘凝扇，\n待凭信，\n拚分钿。\n试挑灯欲写，\n还依不忍，\n笺幅偷和泪卷。\n寄残云剩雨蓬莱，\n也应梦见。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "瑞鹤仙"
    }, 
    {
        "author": "吴文英", 
        "content": "池上红衣伴倚阑，\n栖鸦常带夕阳还。\n殷云度雨疏桐落，\n明月生凉宝扇闲。\n乡梦窄，\n水天宽，\n小窗愁黛淡秋山。\n吴鸿好为传归信，\n杨柳阊门屋数间。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "鹧鸪天"
    }, 
    {
        "author": "吴文英", 
        "content": "人去西楼雁杳，\n叙別梦，\n扬州一觉。\n云淡星疏楚山晓，\n听啼乌，\n立河桥，\n话未了。\n雨外蛩声早，\n细织就霜丝多少？\n说与萧娘未知道，\n向长安，\n对秋灯，\n几人老？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "夜游宫"
    }, 
    {
        "author": "吴文英", 
        "content": "乔木生云气，\n访中兴、英雄陈迹，\n暗追前事。\n战舰东风悭借便，\n梦断神州故里。\n旋小筑、吴宫闲地，\n华表月明归夜鹤，\n叹当时、花竹今如此，\n枝上露，\n溅清泪。\n遨头小簇行春队，\n步苍苔、寻幽別墅，\n问梅开未？\n重唱梅边新度曲，\n催发寒梢冻蕊。\n此心与东君同意，\n后不如今今非昔，\n两无言相对沧浪水。\n怀此恨，\n寄残醉。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "贺新郎"
    }, 
    {
        "author": "吴文英", 
        "content": "何处合成愁？\n离人心上秋，\n纵芭蕉、不雨也飕飕。\n都道晚凉天气好，\n有明月、怕登楼。\n年事梦中休，\n花空烟水流，\n燕辞归、客尚淹留。\n垂柳不萦裙带住，\n漫长是、系行舟。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "唐多令"
    }, 
    {
        "author": "黄孝迈", 
        "content": "近清明，\n翠禽枝上消魂。\n可惜一片清歌，\n都付与黄昏。\n欲共柳花低诉，\n怕柳花轻薄，\n不解伤春。\n念楚乡旅宿，\n柔情別绪，\n谁与温存？\n空樽夜泣，\n青山不语，\n残月当门。\n翠玉楼前，\n惟是有、一陂湘水，\n摇荡湘云。\n天长梦短，\n问甚时、重见桃根？\n者次第、算人间没个并刀，\n翦断心上愁痕。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "湘春夜月"
    }, 
    {
        "author": "潘希白", 
        "content": "戏马台前，\n采花篱下，\n问岁华、还是重九。\n恰归来、南山翠色依旧。\n帘栊昨夜听风雨，\n都不似登临时候。\n一片宋玉情怀，\n十分卫郎清瘦。\n红萸佩，\n空对酒。\n砧杵动微寒，\n暗欺罗袖。\n秋已无多，\n早是败荷衰柳。\n强整帽檐欹侧，\n曾经向天涯搔首。\n几回忆、故国莼鲈，\n霜前雁后。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "大有"
    }, 
    {
        "author": "黄公绍", 
        "content": "年年社日停针线，\n怎忍见、双飞燕？\n今日江城春已半，\n一身犹在，\n乱山深处，\n寂寞溪桥畔。\n春衫著破谁针线？\n点点行行泪痕满。\n落日解鞍芳草岸，\n花无人戴，\n酒无人劝，\n醉也无人管。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "青玉案"
    }, 
    {
        "author": "朱嗣发", 
        "content": "对西风、鬓摇烟碧，\n参差前事流水。\n紫丝罗带鸳鸯结，\n的的镜盟钗誓。\n浑不记、漫手织回文，\n几度欲心碎。\n安花着叶，\n奈雨覆云翻，\n情宽分窄，\n石上玉簪脆。\n朱楼外，\n愁压空云欲坠，\n月痕犹照无寐。\n阴晴也只随天意，\n枉了玉消香碎。\n君且醉，\n君不见长门青草春风泪。\n一时左计，\n悔不早荊钗，\n暮天修竹，\n头白倚寒翠。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "摸鱼儿"
    }, 
    {
        "author": "刘辰翁", 
        "content": "送春去，\n春去人间无路。\n秋千外、芳草连天，\n谁遣风沙暗南浦。\n依依甚意绪？\n漫忆海门飞絮。\n乱鸦过、斗转城荒，\n不见来时试灯处。\n春去谁最苦？\n但箭雁沉边，\n梁燕无主，\n杜鹃声里长门暮。\n想玉树凋土，\n泪盘如露。\n咸阳送客屡回顾，\n斜日未能度。\n春去尚来否？\n正江令恨別，\n庾信愁赋，\n苏堤尽日风和雨。\n叹神游故国，\n花记前度。\n人生流落，\n顾孺子，\n共夜语。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "兰陵王"
    }, 
    {
        "author": "刘辰翁", 
        "content": "红妆春骑，\n踏月影竿旗穿市。\n望不尽、楼台歌舞，\n习习香尘莲步底。\n箫声断、约彩鸞归去，\n未怕金吾呵醉。\n甚辇路、喧阗且止，\n听得念奴歌起。\n父老犹记宣和事，\n抱铜仙、清泪如水。\n还转盼、沙河多丽。\n滉漾明光连邸第，\n帘影冻、散红光成绮。\n月浸葡萄十里，\n看往来、神仙才子，\n肯把菱花扑碎。\n肠断竹马儿童，\n空见说、三千乐指。\n等多时春不归来，\n到春时欲睡。\n又说向灯前拥髻，\n暗滴鲛珠坠。\n便当日亲见《霓裳》，\n天上人间梦里。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "宝鼎现"
    }, 
    {
        "author": "刘辰翁", 
        "content": "璧月初晴，\n黛云远淡，\n春事谁主？\n禁苑娇寒，\n湖堤倦暖，\n前度遽如许。\n香尘暗陌，\n华灯明昼，\n长是懒携手去。\n谁知道断烟禁夜，\n满城似愁风雨。\n宣和旧日，\n临安南渡，\n芳景犹自如故。\n缃帙离离，\n风鬟三五，\n能赋词最苦。\n江南无路，\n鄜州今夜，\n此苦又谁知否？\n空相对残釭无寐，\n满村社鼓。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "永遇乐"
    }, 
    {
        "author": "刘辰翁", 
        "content": "怎知他、春归何处？\n相逢且尽樽酒。\n少年袅袅天涯恨，\n长结西湖烟柳。\n休回首，\n但细雨断桥，\n憔悴人归后。\n东风似旧，\n向前度桃花，\n刘郎能记，\n花复认郎否？\n君且住，\n草草留君翦韭，\n前宵正恁时候。\n深杯欲共歌声滑，\n翻湿春衫半袖。\n空眉皱，\n看白发樽前，\n已似人人有。\n临分把手，\n叹一笑论文，\n清狂顾曲，\n此会几时又？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "摸鱼儿"
    }, 
    {
        "author": "周密", 
        "content": "照野旌旗，\n朝天车马，\n平沙万里天低。\n宝带金章，\n樽前茸帽风欺。\n秦关汴水经行地，\n想登临都付新诗。\n纵英游、叠鼓清笳，\n骏马名姬。\n酒酣应对燕山雪，\n正冰河月冻，\n晓陇云飞。\n投老残年，\n江南谁念方回？\n东风渐绿西湖岸，\n雁已还人未南归。\n最关情、折尽梅花，\n难寄相思。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "高阳台"
    }, 
    {
        "author": "周密", 
        "content": "朱钿宝玦，\n天上飞琼，\n比人间春別。\n江南江北，\n曾未见、漫拟梨云梅雪。\n淮山春晚，\n问谁识、芳心高洁？\n消几番、花落花开，\n老了玉关豪杰。\n金壺翦送琼枝，\n看一骑红尘，\n香度瑶阙。\n韶华正好，\n应自喜、初乱长安蜂蝶。\n杜郎老矣，\n想旧事花须能说。\n记少年一梦扬州，\n二十四桥明月。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "瑶华"
    }, 
    {
        "author": "周密", 
        "content": "烟水阔，\n高林弄残照，\n晚蜩凄切。\n碧砧度韵，\n银床飘叶。\n衣湿桐阴露冷，\n采凉花时赋秋雪。\n叹轻別，\n一襟幽事，\n砌虫能说。\n客思吟商还怯，\n怨歌长、琼壺暗缺。\n翠扇恩疏，\n红衣香褪，\n翻成消歇。\n玉骨西风，\n恨最恨、闲却新凉时节。\n楚箫咽，\n谁寄西楼淡月。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "玉京秋"
    }, 
    {
        "author": "周密", 
        "content": "禁苑东风外，\n扬暖丝情絮，\n春思如织。\n燕约莺期，\n恼芳情偏在，\n翠深红隙。\n漠漠香尘隔。\n沸十里、乱丝丛笛。\n看画船尽入西泠，\n闲却半湖春色。\n柳陌，\n新烟凝碧，\n映帘底宫眉，\n堤上游勒。\n轻暝笼寒，\n怕梨云梦冷，\n杏香愁冪。\n歌管酬寒食，\n奈蝶怨良宵岑寂。\n正满湖碎月摇花，\n怎生去得？", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "曲游春"
    }, 
    {
        "author": "周密", 
        "content": "楚江湄，\n湘娥再见，\n无言洒清泪，\n淡然春意。\n空独倚东风，\n芳思谁寄？\n凌波路冷秋无际。\n香云随步起，\n漫记得、汉宫仙掌，\n亭亭明月底。\n冰丝写怨更多情，\n骚人恨，\n枉赋芳兰幽芷。\n春思远，\n谁叹赏国香风味？\n相将共、岁寒伴侣，\n小窗静、沉烟熏翠被。\n幽梦觉、涓涓清露，\n一枝灯影里。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "花犯"
    }, 
    {
        "author": "蒋捷", 
        "content": "绀烟迷雁迹，\n渐碎鼓零钟，\n街喧初息。\n风檠背寒壁，\n放冰蟾，\n飞到蛛丝帘隙。\n琼瑰暗泣，\n念乡关、霜华似织。\n漫将身化鹤归来，\n忘却旧游端的。\n欢极蓬壺蕖浸，\n花院梨溶，\n醉连春夕。\n柯云罢弈，\n樱桃在，\n梦难觅。\n劝清光、乍可幽窗相照，\n休照红楼夜笛。\n怕人间换谱《伊》《凉》，\n素娥未识。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "瑞鹤仙"
    }, 
    {
        "author": "蒋捷", 
        "content": "梦冷黄金屋，\n叹秦筝斜鸿阵里，\n素弦尘扑。\n化作娇莺飞归去，\n犹认纱窗旧绿。\n正过雨、荊桃如菽。\n此恨难平君知否？\n似琼台、湧起弹棋局。\n消瘦影，\n嫌明烛。\n鸳楼碎泻东西玉，\n问芳踪、何时再展？\n翠钗难卜。\n待把宫眉横云样，\n描上生绡画幅。\n怕不是新来妆束。\n彩扇红牙今都在，\n恨无人、解听开元曲。\n空掩袖，\n倚寒竹。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "贺新郎"
    }, 
    {
        "author": "蒋捷", 
        "content": "蕙花香也，\n雪晴池馆如画。\n春风飞到，\n宝钗楼上，\n一片笙箫，\n琉璃光射。\n而今灯漫掛，\n不是暗尘明月，\n那时元夜。\n况年来、心懒意怯，\n羞与蛾儿争耍。\n江城人悄初更打。\n问繁华谁解，\n再向天公借？\n剔残红灺，\n但梦里隐隐，\n钿车罗帕。\n吴笺银粉砑。\n待把旧家风景，\n写成闲话。\n笑绿鬟邻女，\n倚窗犹唱，\n夕阳西下。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "女冠子"
    }, 
    {
        "author": "张炎", 
        "content": "接叶巢莺，\n平波卷絮，\n断桥斜日归船。\n能几番游？\n看花又是明年。\n东风且伴蔷薇住，\n到蔷薇、春已堪怜。\n更凄然，\n万绿西泠，\n一抹荒烟。\n当年燕子知何处？\n但苔深韦曲，\n草暗斜川。\n见说新愁，\n如今也到鸥边。\n无心再续笙歌梦，\n掩重门、浅醉闲眠。\n莫开帘，\n怕见飞花，\n怕听啼鹃。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "高阳台"
    }, 
    {
        "author": "张炎", 
        "content": "山空天入海，\n倚楼望极，\n风急暮潮初。\n一帘鸠外雨，\n几处闲田，\n隔水动春锄。\n新烟禁柳，\n想如今、绿到西湖。\n犹记得、当年深隐，\n门掩两三株。\n愁余，\n荒洲古溆，\n断梗疏萍，\n更漂流何处？\n空自觉围羞带减，\n影怯烟孤。\n长疑即见桃花面，\n甚近来翻致无书。\n书纵远，\n如何梦也都无。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "渡江云"
    }, 
    {
        "author": "张炎", 
        "content": "记玉关、踏雪事清游，\n寒气脆貂裘。\n傍枯林古道，\n长河饮马，\n此意悠悠。\n短梦依然江表，\n老泪洒西州。\n一字无题处，\n落叶都愁。\n载取白云归去，\n问谁留楚佩，\n弄影中洲？\n折芦花赠远，\n零落一身秋。\n向寻常、野桥流水，\n待招来、不是旧沙鸥。\n空怀感，\n有斜阳处，\n却怕登楼。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "八声甘州"
    }, 
    {
        "author": "张炎", 
        "content": "楚江空晚，\n怅离群万里，\n恍然惊散。\n自顾影、欲下寒塘，\n正沙净草枯，\n水平天远。\n写不成书，\n只寄得相思一点。\n料因循误了，\n残毡拥雪，\n故人心眼。\n谁怜旅愁荏苒，\n漫长门夜悄，\n锦筝弹怨。\n想伴侣、犹宿芦花，\n也曾念春前，\n去程应转。\n暮雨相呼，\n怕蓦地、玉关重见。\n未羞他、双燕归来，\n画帘半卷。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "解连环"
    }, 
    {
        "author": "张炎", 
        "content": "碧圆自洁，\n向浅洲远浦，\n亭亭清绝。\n犹有遗簪，\n不展秋心，\n能卷几多炎热？\n鸳鸯密语同倾盖，\n且莫与、浣纱人说。\n恐怨歌忽断花风，\n碎却翠云千叠。\n回首当年汉舞，\n怕飞去漫皱，\n留仙裙折。\n恋恋青衫，\n犹染枯香，\n还叹鬓丝飘雪。\n盘心清露如铅水，\n又一夜西风吹折。\n喜净看、匹练飞光，\n倒泻半湖明月。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "疏影"
    }, 
    {
        "author": "张炎", 
        "content": "万里孤云，\n清游渐远，\n故人何处？\n寒窗梦里，\n犹记经行旧时路。\n连昌约略无多柳，\n第一是难听夜雨。\n漫惊回凄悄，\n相看烛影，\n拥衾无语。\n张绪归何暮？\n半零落依依，\n断桥鸥鹭。\n天涯倦旅，\n此时心事良苦。\n只愁重洒西州泪，\n问杜曲人家在否？\n恐翠袖天寒，\n犹倚梅花那树。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "月下笛"
    }, 
    {
        "author": "王沂孙", 
        "content": "孤峤蟠烟，\n层涛蛻月，\n骊宫夜采铅水。\n汛远槎风，\n梦深薇露，\n化作断魂心字。\n红磁候火，\n还乍识、冰环玉指。\n一缕萦帘翠影，\n依稀海天云气。\n几回殢娇半醉，\n翦春灯、夜寒花碎。\n更好故溪飞雪，\n小窗深闭。\n荀令如今顿老，\n总忘却樽前旧风味。\n漫惜余薰，\n空篝素被。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "天香"
    }, 
    {
        "author": "王沂孙", 
        "content": "渐新痕悬柳，\n淡彩穿花，\n依约破初暝。\n便有团圆意，\n深深拜，\n相逢谁在香径？\n画眉未稳，\n料素娥、犹带离恨。\n最堪爱、一曲银钩小，\n宝奁掛秋冷。\n千古盈亏休问，\n叹慢磨玉斧，\n难补金镜。\n太液池犹在，\n凄凉处、何人重赋清景？\n故山夜永，\n试待他窥户端正。\n看云外山河，\n还老桂花旧影。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "眉妩"
    }, 
    {
        "author": "王沂孙", 
        "content": "一襟余恨宫魂断，\n年年翠阴庭树。\n乍咽凉柯，\n还移暗叶，\n重把离愁深诉。\n西窗过雨。\n怪瑶佩流空，\n玉筝调柱。\n镜暗妆残，\n为谁娇鬓尚如许？\n铜仙铅泪似洗，\n叹移盘去远，\n难贮零露。\n病翼惊秋，\n枯形阅世，\n消得斜阳几度？\n余音更苦，\n甚独抱清商，\n顿成凄楚。\n漫想薰风，\n柳丝千万缕。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "齐天乐"
    }, 
    {
        "author": "王沂孙", 
        "content": "泛孤艇东皋过遍，\n尚记当日，\n绿阴门掩。\n屐齿莓苔，\n酒痕罗袖事何限？\n欲寻前迹，\n空惆怅成秋苑。\n自约赏花人，\n別后总、风流云散。\n水远，\n怎知流水外，\n却是乱山尤远。\n天涯梦短，\n想忘了绮疏雕槛。\n望不尽苒苒斜阳，\n抚乔木年华将晚。\n但数点红英，\n犹识西园凄婉。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "长亭怨慢"
    }, 
    {
        "author": "王沂孙", 
        "content": "残雪庭阴，\n轻寒帘影，\n霏霏玉管春葭。\n小帖金泥，\n不知春是谁家？\n相思一夜窗前梦，\n奈个人、水隔天遮。\n但凄然、满树幽香，\n满地横斜。\n江南自是离愁苦，\n况游骢古道，\n归雁平沙。\n怎得银笺，\n殷勤说与年华。\n如今处处生芳草，\n纵凭高不见天涯。\n更消他，\n几度东风，\n几度飞花。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "高阳台"
    }, 
    {
        "author": "王沂孙", 
        "content": "层绿峨峨，\n纤琼皎皎，\n倒压波痕清浅。\n过眼年华，\n动人幽意，\n相逢几番春换。\n记唤酒寻芳处，\n盈盈褪妆晚。\n已消黯，\n况凄凉近来离思，\n应忘却明月，\n夜深归辇。\n荏苒一枝春，\n恨东风人似天远。\n纵有残花，\n洒征衣、铅泪都满。\n但殷勤折取，\n自遣一襟幽怨。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "法曲献仙音"
    }, 
    {
        "author": "彭元逊", 
        "content": "江空不渡，\n恨蘼芜杜若，\n零落无数。\n远道荒寒，\n婉娩流年，\n望望美人迟暮。\n风烟雨雪阴晴晚，\n更何须春风千树。\n尽孤城、落木萧萧，\n日夜江声流去。\n日晏山深闻笛，\n恐他年流落，\n与子同赋。\n事阔心违，\n交淡媒劳，\n蔓草沾衣多露。\n汀洲窈窕余醒寐，\n遗佩环、浮沈澧浦。\n有白鸥、淡月微波，\n寄语逍遥容与。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "疏影"
    }, 
    {
        "author": "彭元逊", 
        "content": "似东风老大，\n那复有当时风气。\n有情不收，\n江山身是寄，\n浩荡何世？\n但忆临官道，\n暂来不住，\n便出门千里。\n痴心指望回风坠，\n扇底相逢，\n钗头微缀。\n他家万条千缕，\n解遮亭障驿，\n不隔江水。\n瓜洲曾檥，\n等行人岁岁，\n日下长秋，\n城乌夜起。\n帐庐好在春睡，\n共飞归湖上，\n草青无地。\n愔愔雨、春心如腻，\n欲待化、丰乐楼前帐饮，\n青门都废。\n何人念、流落无几，\n点点抟作雪绵松润，\n为君裛泪。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "六丑"
    }, 
    {
        "author": "姚云文", 
        "content": "近重阳、偏多风雨，\n绝怜此日暄明。\n问秋香浓未，\n待携客、出西城。\n正自羁怀多感，\n怕荒台高处，\n更不胜情。\n向樽前又忆、漉酒插花人，\n只座上已无老兵。\n凄清，\n浅醉还醒，\n愁不肯、与诗平。\n记长楸走马，\n雕弓射柳，\n前事休评。\n紫萸一枝传赐，\n梦谁到、汉家陵。\n尽乌纱便随风去，\n要天知道，\n华发如此星星，\n歌罢涕零。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "紫萸香慢"
    }, 
    {
        "author": "僧挥", 
        "content": "天阔云高，\n溪横水远，\n晚日寒生轻晕。\n闲阶静、杨花渐少，\n朱门掩、莺声犹嫩。\n悔匆匆、过却清明，\n旋占得、余芳已成幽恨。\n却几日阴沈，\n连宵慵困，\n起来韶华都尽。\n怨入双眉闲斗损，\n乍品得情怀，\n看承全近。\n深深态、无非自许，\n厌厌意、终羞人问。\n争知道、梦里蓬莱，\n待忘了余香，\n时传音信。\n纵留得莺花，\n东风不住，\n也则眼前愁闷。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "金明池"
    }, 
    {
        "author": "李清照", 
        "content": "香冷金猊，\n被翻红浪，\n起来慵自梳头。\n任宝奁尘满，\n日上帘钩。\n生怕离怀別苦，\n多少事、欲说还休。\n新来瘦，\n非干病酒，\n不是悲秋。\n休休，\n者回去也，\n千万遍《阳关》，\n也则难留。\n念武陵人远，\n烟锁秦楼。\n惟有楼前流水，\n应念我、终日凝眸。\n凝眸处，\n从今又添，\n一段新愁。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "凤凰台上忆吹箫"
    }, 
    {
        "author": "李清照", 
        "content": "薄雾浓云愁永昼，\n瑞脑消金兽。\n佳节又重阳，\n玉枕纱厨，\n半夜凉初透。\n东篱把酒黄昏后，\n有暗香盈袖。\n莫道不消魂？\n帘卷西风，\n人比黄花瘦。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "醉花阴"
    }, 
    {
        "author": "李清照", 
        "content": "寻寻觅觅，\n冷冷清清，\n凄凄惨惨戚戚。\n乍暖还寒时候，\n最难将息。\n三杯两盏淡酒，\n怎敌他、晚来风急。\n雁过也，\n最伤心，\n却是旧时相识。\n满地黄花堆积，\n憔悴损、如今有谁堪摘。\n守着窗儿，\n独自怎生得黑？\n梧桐更兼细雨，\n到黄昏、点点滴滴。\n者次第，\n怎一个、愁字了得。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "声声慢"
    }, 
    {
        "author": "李清照", 
        "content": "萧条庭院，\n有斜风细雨，\n重门须闭。\n宠柳娇花寒食近，\n种种恼人天气。\n险韵诗成，\n扶头酒醒，\n別是闲滋味。\n征鸿过尽，\n万千心事难寄。\n楼上几日春寒，\n帘垂四面，\n玉阑干慵倚。\n被冷香消新梦觉，\n不许愁人不起。\n清露晨流，\n新桐初引，\n多少游春意。\n日高烟敛，\n更看今日晴未。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "念奴娇"
    }, 
    {
        "author": "李清照", 
        "content": "落日熔金，\n暮云合璧，\n人在何处？\n染柳烟浓，\n吹梅笛怨，\n春意知几许？\n元宵佳节，\n融和天气，\n次第岂无风雨。\n来相召、香车宝马，\n谢他酒朋诗侣。\n中州盛日，\n闺门多暇，\n记得偏重三五。\n铺翠冠儿，\n撚金雪柳，\n簇带争济楚。\n如今憔悴，\n风鬟霜鬓，\n怕见夜间出去。\n不如向帘儿底下，\n听人笑语。", 
        "explanation": "", 
        "note": "", 
        "prologue": "", 
        "style": "词", 
        "subtitle": "", 
        "title": "永遇乐"
    }
]